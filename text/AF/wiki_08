<doc id="314464" url="?curid=314464" title="Зайчики (Україна)">
Зайчики (Україна)

За́йчики  — село в Україні, у Волочиській міській територіальній громаді Хмельницького району Хмельницької області.
Загальна кількість дворів 95. У селі проживають 223 особи.
Населений пункт розташований на південний захід відносно обласного центру. Відносно районного центру на південь.
Неподалік від села розташований лісовий заказник «Зайчики»
Символіка.
Герб та прапор затверджені 6 березня 2018р. рiшенням №124 XXXV сесії міської ради VII скликання. Автори - В.Олійник, О.Макар, П.Возний, М.Й.Тобух, К.М.Богатов, В.М.Напиткін.
Щит розтятий хвилясто на зелене і срібне поля нитяним хвиляcтим стовпом, розтятим хвилясто на золоте і лазурове. В першій частині два срібних дубових листки в стовп, у другій два зелених дубових листки в стовп. Щит вписаний в золотий декоративний картуш і увінчаний золотою сільською короною. Унизу картуша напис "ЗАЙЧИКИ". Хвилястий поділ означає Збруч, листки - символ заказника "Зайчики".
Історія.
Довгий час поблизу Зайчиків проходив державний кордон, згідно з алфавітним списком, складеним у 1844 році, село визнане таким, що входить у 50-тиверстий простір, від Австрійського кордону.
Межовим знаком була р. Збруч. Місцеві не ходили до річки, там була заборонена зона.  Збруч довгий час був природним кордоном, спочатку між Російською імперією і Австро-Угорщини, згодом — між СРСР і Польщею.
У 1945 "Зайончики" перейменовані на "Зайчики", "Зайончиківська" сільрада на "Зайчиківську".
У 1959 Сатанівський район ліквідований, село перейшло до Волочиського району.
По дорозі до центру Зайчик на садибі знаходиться кам'яний хрест.
Вихідці із села брали участь у Німецько-радянській війні, 34 з них загинуло. Їхні прізвища викарбувано на постаменті пам'ятника що стоїть посеред села.
В центрі села також є каплиця Святого Петра і Павла. Її відкрито у 1999 році біля місця, де колись у давні часи, жителі встановили фігуру Божої Матері. Поблизу каплиці збудовано та освячено дзвіницю.
Клімат.
Село лежить у помірному кліматичному поясі. Клімат помірно континентальний. Середня кількість опадів протягом року коливається від 550 мм. до 650 мм.
Водойми.
Річка Збруч яка протікає на заході від центру села.
В околицях села розвідано родовище мінеральної води типу «Нафтуся». Родовище «Зайчиківське» паспортизоване і затверджено запаси мінеральної води 288 м³ за добу. За результатами розвідок і досліджень науковців, протяжність родовищ мінеральних вод по р. Збруч становить майже 100 км.                                       
Історико та історико-архітектурні пам'ятки.
Пам’ятник загиблим односельчанам в роки Німецько-радянської війни, пам’ятний знак безвинно закатованих односельчан в роки репресій 1934 – 1940 роках, встановлено хрест жертвам голодомору 1932 -1933 років, безіменна могила часів громадянської війни, капличка «Петра і Павла», яка була відкрита в 1999 році, державний кордон між СРСР і Польщею до 1939 року, розкопки амфор.

</doc>
<doc id="314465" url="?curid=314465" title="Збручівка">
Збручівка

Збру́чівка — село в Україні, у Волочиській міській територіальній громаді Хмельницького району Хмельницької області. Населення становить 44 осіб.
Географія.
Село розташоване на лівому березі річки Збруч.
Пам'ятки.
Неподалік від села розташований Авратинський заказник.
Символіка.
Затверджена 17 жовтня 2018 р. рiшенням № 874 XLVII сесії міської ради VII скликання. Автори — Володимир Олександрович Кучерявий, Андрій Григорович Воловський, Наталія Анатоліївна Миколюк, Ігор Анатолійович Чорний, Григорій Федотович Пасєка, К. М. Богатов, В. М. Напиткін.
Герб.
В щиті, розтятому зігнуто у формі оберненої літери «S» на лазур і срібло, дві водяні лілеї в стовп: срібна з пурпуровою серединкою в лазуровому, пурпурова з срібною серединкою в сріблі. Щит вписаний в декоративний картуш і увінчаний золотою сільською короною. Унизу картуша напис «ЗБРУЧІВКА» і дата «1702».
S-подібний поділ щита повторює вигин річки Збруч, на березі якої стоїть село; лілеї — символ природного заказника, який існує біля села.
Прапор.
Квадратне полотнище поділене вертикально вигнуто у формі оберненої літери «S» на синю древкову і білу вільну частини. В центрі полотнища одна під одною дві водяні лілеї: на синій частині біла з пурпуровою серединкою, на білій пурпурова з білою серединкою.

</doc>
<doc id="314466" url="?curid=314466" title="Зелена (Волочиський район)">
Зелена (Волочиський район)

Зелена — село в Україні, у Війтовецькій селищній територіальній громаді Хмельницького району Хмельницької області. Населення становить 628 осіб.
Географії.
Село "Зелена" знаходиться за 6 кілометрів від залізнично станції Війтівці, за 2 кілометри від залізничної станції Криштопівка, за 2 кілометри від шосейної дороги, яка сполучає смт Сатанів та смт Базалія, за 20 кілометрів на схід від м. Волочиськ і за 27 кілометрів від річки Збруч. Відстань до м. Львова становить близько 200 кілометрів, до м. Києва — 400 кілометрів, до м. Хмельницького — близько 50 кілометрів. На схід від села бере початок річка Гнила
Історія.
Село розташоване в глибокій долині, яка в давнину була досить великою зеленою дібровою.
В цій діброві, ховаючись від татарських набігів, з'явились перші поселенці, які називали своє поселення «Зеленою дібровою». Поступово з плином часу віків слово «діброва» відпало і залишилась тільки «Зелена».
Населений пункт Зелена утворився приблизно в ХІІ столітті. За стародавніми переказами писар Трительницької волості Ковальський у 1914 році знайшов в старих архівах згадку про те, що с. Зелена на той час існувало вже 800 років. Кілометрів за два на південний схід від сучасного місцезнаходження населеного пункту розміщена долина, де знаходиться джерело «Біла криничка». На схилах горбів цієї долини виорюються залишки речей, що свідчить про дійсне розташування там в давнину населеного пункту, який очевидно перемістився з якихось причин на місце сучасного поселення. В минулому жителі села були кріпаками польського поміщика. Поміщик проживав у містах (за переказами в м. Ризі та в м. Одесі), а у селі був залишений прикажчик. Приїжджав поміщик в село влітку, де проживав в своєму маєтку, у якому після революції 1917 року до 1984 року була розміщена Зеленівська восьмирічна школа. До 1861 року польські феодали жорстоко експлуатували кріпаків. Так прадід Шидловського Миколи був відірваний від своєї сім'ї і обміняний на породисту собаку. Певний час земля біля населеного пункту належала пану Руцькому, який прославився тим, що за одну ніч програв свій виїзд, землю і будинок і покінчив життя самогубством, а його жінка і діти були виселені з будинку щасливим його напарником по грі — Михайлом Шапіро.
Кількість населення в селі до революції 1917 року була близько тисячі чоловік, з них жінки становили 60%, бідняків було близько 70%, середняків — близько 20%, заможних селян — близько 10%. Всієї землі було близько 1800 га. Поміщику належало близько 500 га землі, заможним селянам — до 250 га, середнякам — до 400 га, біднякам — до 650 га.
Населений пункт розташований на місцях, де відбувалися в минулому історичні події. Тут проходили різні кочові племена, побували турки, шведи, німці, поляки, росіяни. Слов'янське населення вело героїчну боротьбу проти іноземних загарбників і проганяли їх із рідної землі.
У 1917-1920 роках влада у селі кілька разів переходила із рук в руки. Гостра боротьба точилася до 1920 року, коли у село зайшов один із загонів Котовського, бригада якого окупувала село.
Примусова колективізація почалася у 1929 році. Для організації колгоспу у село був присланий комуніст — шахтар з Донбасу — Шиманович Юрій, якого обрали першим головою колгоспу ім. Постишева. Колективізація повністю була завершена у 1933 році.
Разом з тим як проводилась колективізація, почалася проводитись репресії на селі. Селян, які були невдоволені поголовною колективізацією, а це, як правило, були заможні селяни, відправляли на нові місця проживання — у Сибір, Далекий Схід, на Північ. Багатьох невдоволених селян було просто розстріляно, закатовано або вони померли на примусових роботах, які проводились у нелюдських умовах.
Антинародний терор, який проводив сталінський режим, знищив у селі цілі сім'ї, знедолив на довгі роки багатьох людей. Голод 1932–1933 р.р. призвів до повного зубожіння подільський край, у тому числі й с. Зелена. За даними різних джерел в селі в 1932–1933 роках загинуло близько 20 чоловік. На сьогодні встановлено імена 15. Мартиролог укладений на підставі поіменних списків жертв Голодомору 1932–1933 років, складених Зеленівською сільською радою. Поіменні списки зберігаються в Державному архіві Хмельницької області.
Жертви Голодомору з села Зелене:
Політика сталінського режиму виходила за всі допустимі людські норми життя і моралі, що визнають у даний час не тільки українські, а й російські і також світові історики.
З 1935 р. по 1937 р. правління колгоспу очолював Ніскевич Іван, в 1937 р. — Пиндик Андрій, а в роки війни — Кульчицький Броніслав.
У 1941 році війна перервала мирну працю жителів с. Зелена. Більшість чоловіків пішли на фронт, жінки замінили чоловіків у роботі. 6 липня 1941 року село було зайнято німецько-нацистськими військами. Німці грабували село. Деякі селяни пішли в партизани. Визволення села Радянською армією відбулося в ніч на 11 березня 1944 року. Години біля першої ночі розвідка дізналася про перебування ворога в селі, а рівно через годину підійшли передові частини з напрямку від с. Бубнівка. Радянські війська зайняли позиції на південно-західному краї села від шосе біля с. Гайдайки до залізниці між Війтівцями та Наркевичами. Вночі радянські танки зав'язали бій з ворожими частинами на північ від села. Німці відступили, залишивши на полі бою один бронетранспортер та самохідну зенітку. 13 березня відбувся бій біля залізниці на південь від села. На позиції радянських військ прорвалися ворожі танки, які під обстрілом артилерії повернули назад. Бій тривав цілий день. Було знищено до двох десятків німців і кілька, разом з двома офіцерами, було захоплено в полон.
Війна заподіяла глибокі рани селу. Нацисти зруйнували сільськогосподарські машини і пограбували тваринницькі ферми. Школу німці перетворили в конюшню. Робочої сили у селі не було. В селі залишились самі жінки та діти. Під час німецької облави 1944 року було забрано німцями 225 юнаків та дівчат і вивезено у Німеччину. Дні тимчасової окупації для жителів села були чорними днями терору і знущань. 6 лютого 1944 року було розстріляно жителів села: Ніконенка Василя, Богушевського Андрія, Кульчицького Броніслава. Загальна сума збитків, нанесених німецькими загарбниками по Зеленівській сільській раді, становила 1 мільйон 256 тисяч 200 крб., що було значною сумою на ті часи.
Важко прийшлося жінкам піднімати сільське господарство. Землю приходилось орати коровами. Врожаї були мізерними. Страшною хвилею по Поділлю прокотився голод 1947–1948 р.р., який зачепив і с. Зелену. Навесні людям приходилось їсти листя з дерев та траву, щоб якось вижити.
Почалась поступова відбудова знищеного війною господарства. Повертались з війни чоловіки. Життя поступово налагоджувалось. Щоб збільшити кількість сільськогосподарських культур, а разом з тим постачання продуктами сільськогосподарського виробництва, держава почала виробляти більше тракторів, комбайнів, різноманітних машин.
До 1923 року с. Зелена належало до Трительницької волості Проскурівського повіту Подільської губернії, 1923–1932 р.р. — до Війтовецького району Вінницької області, 1932–1937 р.р. — до Волочиського району Вінницької області, 1937–1954 р.р. — до Волочиського району Кам'янець-Подільської області, з 1954 року — до Волочиського району Хмельницької області.
6 лютого 1951 року колгосп ім. Радянської Армії с. Зелена був об'єднаний з колгоспом ім. Калініна с. Криштопівка. В 1955 році колгоспи роз'єднались.
У 1968 році у селі було побудовано дитячий садок, фельдшерсько-акушерський пункт, будинок сільської ради. У 1975 році в с. Зелена було споруджено новий сільський клуб. Також у цьому ж році завершено спорудження частини шосейної дороги у центрі села, яка сполучила село з центральною дорогою. 7 листопада 1975 року у село зробив перший рейс автобус. В 1984 році завершено будівництво нової Зеленівської школи на 11 класних кімнат.
У 1975 році колгосп ім. Радянської Армії с. Зелена об'єднався з колгоспом «Зоря» с. Писарівка, а в 1988 році колгоспи роз'єдналися і місцевий колгосп став називатись «Урожай».
На початку 90-х років побудовано шосейні дороги по центральних вулицях с. Зелена. В кінці 90-х була зведена нова будівля сільської ради та фельдшерсько-акушерський пункт.

</doc>
<doc id="314467" url="?curid=314467" title="Іванівка (Волочиський район)">
Іванівка (Волочиський район)

Іва́нівка — село в Україні, у Волочиському районі Хмельницької області. Населення становить 288 осіб. Орган місцевого самоврядування — Новогреблівська сільська рада.
Географія.
Селом протікає річка Случ.

</doc>
<doc id="314468" url="?curid=314468" title="Іванівці (Хмельницький район)">
Іванівці (Хмельницький район)

Іва́нівці — село в Україні, у Волочиській міській територіальній громаді Хмельницького району Хмельницької області. Населення становить 379 осіб.
Назва.
Жителі села розповідають, що назва села походить від імені пана, який там мав землю і називався Януш. До війни село називалось Янушівці, а після війни — Іванівці.
Історична довідка.
У 1800–1831 роки землі належали графу Фрідріху Мошинському, а пізніше — графу Ледоховському.
Із розповідей старожилів відомо, що граф мав свої землі, де народ працював з ранку до вечора. Вихідним днем була лише неділя. Ніхто не дбав про здоров‘я людей, про освіту. Важка праця, антисанітарні побутові умови сприяли масовому поширенню хвороб і смерті людей.
Після реформи 1861 року селяни на правах тимчасовозобов‘язаних повинні були виконувати повинності на користь графа. За уставною грамотою кріпаки мали викупити в графа Ледоховського садибну, польову землю.
У 1917-1920 роках у селі багато разів змінювалась влада.
Лише у 1920 році восьма Червонокозача дивізія під командуванням В.Примакова захопила село і розпочався тривалий період радянської окупації.
У селі Іванівці було створено колгосп «Нове життя». 
На селі в період колективізації було відкрито перші лікнепи, а потім в приміщеннях найкращих хат села Гарнишівка — школи. Старожили згадують, що першим вчителем був Скопадський з села Гонорівка. Потім вчителями були Грабовський Й. М. з села Маначин, Будна Тетяна, Щабельська Ганна з села Іванівці.
Криниці були копанки. Млина не було, мали свої жорна, де вручну на камені мололи борошно.
На початку липня 1941 село було окуповане німцями. Починались важкі роки окупації. Багато юнаків і дівчат було вивезено на примусові роботи до Німеччини. У 1942 році в селі Маначин була утворена підпільна група. На початку березня 1944 року село було визволене від окупантів.
У 1950 році до колгоспу села Гарнишівка «12-річчя Жовтня» приєднали колгосп села Іванівці — «Нове життя». Головою було обрано Поморського з міста Волочиськ, далі працювали головами колгоспу Рак Василь та Хом‘яков. У 1956 році було обрано місцевого голову колгоспу Салка Івана Афанасійовича, який працював аж до 1966 року. За час його керівництва було побудовано шосейну дорогу через село Гарнишівку, магазин, два свинарники, клуб, контору колгоспу, чотирирядний корівник, малий цегельний завод в селі Іванівці.
У період з 1966 по 1985 роки головою колгоспу працював Лисенко Іван Миколайович. За час його керівництва було побудовано нову двоповерхову контору колгоспу і приміщення сільської ради.
У 1975 році відбулось укрупнення колгоспів: було об'єднано колгосп «Заповіт Ілліча» села Маначин із колгоспом «12-річчя Жовтня» і залишено назву «Заповіт Ілліча». За сприяння Купчика Анатолій Варламович, який на той час працював у Держплані СРСР, було розпочато роботи з газифікації п'яти населених пунктів. У 1985 році головою колгоспу був обраний Богай Петро Іванович.
 Часи незалежності У 1992 році відбулось роз'єднання колгоспу. Села Вигода, Іванівці, Гарнишівка увійшли до колгоспу «Заповіт Ілліча», а села Маначин та Червона Гірка — до колгоспу «Лесі Українки».
У цьому ж році було утворено Гарнишівську сільську раду. Гарнишівським головою виконкому було обрано Ніщуна Василя Артемовича. І до цього часу виконком Гарнишівської сільської ради очолює Ніщун В. А., який був обраний на виборах у 1998 році. До складу виконкому входять 7 чоловік та обрано 15 депутатів сільської ради.
У 1995 році почалось реформування колгоспу. Спочатку у КСП, а пізніше у СТОВ «Гарнишівське». Почався перехід від колективної власності до приватної. Земля перейшла у розпорядження Рад. Створено СТОВ «Гарнишівське».
За період реформування створене лише одне фермерське господарство «Мрія», яким керує Волошин Михайло Іванович і яке обробляє 6 га землі. У 2000 році 9 пайовиків вийшли з товариства, виготовили державні акти і обробляють землю як одноосібники.
У березні 2002 року відбулися вибори депутатів Верховної Ради та місцевих рад. Гарнишівським сільської ради було обрано Ніщуна Василя Артемовича. 17 квітня 2002 року відбулась перша сесія сільської ради.
У цьому році ще двадцять пайовиків забрали свої земельні паї і віддали їх обробляти Івановій Ірині Володимирівні, жительці села Іванівці, яка мала 2 трактори (ЮМЗ та ДТ-74), автомобіль і зерновий комбайн.
10 квітня 2008 року працівниками сільської ради було висаджено 76 беріз, 15 лип, 16 ялин, 16 кущів глоду. Мисливці із села Іванівні під керівництвом Мельничука С. І. біля ставка висадили 250 дерев. Всього на території сільської ради було висаджено 374 дерева.
26 червня 2008 року в селах Гарнишівка та Іванівці було встановлено пам'ятники жертвам Голодомору 1932—1933 років.
Політика.
Голова селищної ради — Рак Володимир Васильович 1952 року народження, вперше обраний у 2010 році, позапартійний.. Висунутий партією Єдиний центр.
До складу Гарнишівської сільської ради входить 12 депутатів, усі позапартійні.
У селі діють місцеві осередки таких партій: Соціал-демократична партія України (об'єднана), Соціалістичної партії України, Республіканської партії України, Партія регіонів, Єдиний центр.
Голодомор в Іванівцях.
За даними різних джерел в селі в 1932—1933 роках загинуло близько 10 чоловік. На сьогодні встановлено імена 4. Мартиролог укладений на підставі поіменних списків жертв Голодомору 1932—1933 років, складених Гарнишівською сільською радою. Поіменні списки зберігаються в Державному архіві Хмельницької області.

</doc>
<doc id="314469" url="?curid=314469" title="Канівка">
Канівка

Ка́нівка — село в Україні, у Волочиській міській територіальній громаді Хмельницького району Хмельницької області. Населення становить 237 осіб.
Символіка.
Герб та прапор затверджені 17 жовтня 2018р. рiшенням №873 XLVII сесії міської ради. Автори - О.М.Басистюк, Г.В.Басистюк, М.Й.Посвистайло, Г.Г.Пасик, К.М.Богатов, В.М.Напиткін.
В зеленому щиті покладений в правий перев'яз срібний меч перерубає покладену в лівий перев'яз золоту блискавку. В главі і базі по срібному ромбу, по сторонах - по білому. Щит вписаний в декоративний картуш і увінчаний золотою сільською короною. Унизу картуша напис "КАНІВКА".
Герб символізує легенду по першого поселенця, який мечем перерубав блискавку, таким чином убезпечивши село від блискавок, і поклав чотири охоронні камені по чотирьох кутках села.
Історія.
Село розташоване на високому лівому березі річки Збруч. На південній околиці села виявлені залишки поселення раннього залізного віку та черняхівської культури. В історичних документах Канівка згадується з 1782 року. На той час в селі було 75 дворів, а в церкві 483 прихожан. Канівка входила до земель, що знаходились у володінні панів Джевецьких. Після 2-го поділу Речі Посполитої село відійшло до складу Російської Імперії. Відносилось по адміністративному поділу до Проскурівського повіту, Сарнівської волості Подільської губернії. Була в Канівці церковно-парафіяльна школа, відкрита у 1898 році, кордон Тарнорудського загону 3 – го відділу окремого корпусу прикордонної сторожі. 
В 1892 році в селі налічувалося 139 дворів і 634 жителі. Біля села знаходились фільварок Івана Гродзинського (2 двори в яких проживало 19 чоловік) та фільварок Ігнатія Гродзинського (2 двори в яких проживало 6 чоловік). До 1904 року село значно збільшилося - у ньому вже було 175 дворів і 783 жителі.
У роки Громадянської війни село не оминули важкі бої між військами Директорії та більшовиками, а також об'єднаними підрозділами українсько-польських військ та більшовицьких окупантів. Також в районі села, із території Західної України, переправлялись на Велику Україну загони Української Галицької армії. По закінченні Громадянської війни в Канівці було встановлено владу совітів і село знову стало прикордонним, до 1939 року. На південній околиці села було побудовано прикордонну заставу.
На початку 30-х років ХХ ст. селом прокотилась хвиля т.зв. розкуркулення, внаслідок чого багато селянських родин радянською владою було фактично пограбовано та вигнано із власних осель. Частину з них було вислано у віддалені райони Радянського Союзу, інших ув'язнено в таборах. Про Голодомор 1932-1933 рр. в Канівці відомо зі спогадів очевидців, проте кількість жертв невідома. Також Канівку не оминули депортації польського населення у 1935-36 рр. та "Сталінський терор" 1937 року.
У червні 1941 року Німеччина напала на СРСР. Стрімкий наступ німецьких військ змусив відступати частини РСЧА в глибину країни. Радянське командування прийняло рішення закріпитись на ділянці "старого кордону". Неподалік села Червона армія облаштувала оборонні позиції, які так і не застосували, продовжуючи відступати на схід. У липні цього ж року Канівка була окупована нацистами.
24 січня 1944 року в селі Канівка відбувся один із найбільших боїв УПА із частинами Вермахту, про що було зафіксовано в повстанських архівних документах:
"А третій бій відбувся в селі Канівка. Це село Канівка лежить в степу Кам’янець-Подільської області, над Збручем. З обставин маршруту ми заквартирували вже дньом в цім селі. В других селах стояло довкола повно німаків. В десятій годині дня зачався бій з кількакратно більшою силою німаків. Німаки зайняли вже були половину села, коли сотенний Сокіл узавзятім бою вигнав німаків із села. Було так, що ішли на рукопашні бої, кидали гранати через хати і так вигнали німаків із села. У той час командир Саблюк вислав горою за селом чоту, котра спричинила собою панічний відступ німаків. Цілий день німаки наступали, щоб знову захопити село, але всі наступи були відбиті з великими німецькими втратами. Аж надвечір німці вжили танків і літаків та й запалили те село, де наше військо містилось. Тоді ми мусіли відступити. Скористалися ми тим, що дим із горючого села нісся на поле і тим зробив нам добру заслону до відступу. Втрати по нашій стороні 4 убитими, а німаків 222. […] Далі відділ потяг у Галичину"
В результаті цього бою, нацистами село було повністю спалено – 132 жилих будинки, всі колгоспні споруди, 80 жителів Канівки розстріляли, спалили живцем, 54 колгоспники погнали у нацистське рабство до Третього Рейху.  День 24 січня 1944 року став роковим для жителів с. Канівка – 75 чоловік було вбито за один день. 
В березні 1944 року під час весняного бездоріжжя уральські танкісти І мотострілецької бригади Десятого Гвардійського Уральського танкового корпусу вступили на Волочищину і вигнали нацистських окупантів. Бої за Канівку, Петрівку і Поляни продовжувалися від 12 по 15 березня.
Війна важко відбилася на економіці села, але люди працювали і домагалися високих показників. Змінилося село у роки розбудови. Тут збудовано 8 нових тваринницьких приміщень, кузню, майстерню, Будинок Культури на 250 місць, бібліотеку. У липні 1963 року колгосп „Комунар” – с. Канівка і артіль ім. Леніна об'єдналися.
Сьогодення.
Сьогодні у Канівці діють сільський клуб на 250 місць, фельдшерсько-акушерський пункт, фермерське господарство агрокомпанії " Vitagro" та 1 заклад торгівлі. У приміщенні колишньої початкової школи відкрито костел та православний молитовний дім. На даний час у селі 106 дворів та проживає 237 чоловік.

</doc>
<doc id="314470" url="?curid=314470" title="Качуринці">
Качуринці

Качу́ринці — село в Україні, у Війтовецькій селищній територіальній громаді Хмельницького району Хмельницької області. Населення становить 156 осіб.
Географія.
Селом протікає річка Бовенець.

</doc>
<doc id="314471" url="?curid=314471" title="Копачівка (Волочиський район)">
Копачівка (Волочиський район)

Копачі́вка — село в Україні, у Волочиській міській територіальній громаді Хмельницького району Хмельницької області. Населення становить 891 особу.
Історія.
У 1906 році село Волочиської волості Старокостянтинівського повіту Волинської губернії. Відстань від повітового міста 87 верст, від волості 7. Дворів 134, мешканців 875
Голодомор в Копачівці.
За даними різних джерел в селі в 1932—1933 роках загинуло близько 25 чоловік. На сьогодні встановлено імена 19. Мартиролог укладений на підставі даних Книг актів реєстрації цивільного стану та поіменних списків жертв Голодомору 1932—1933 років, складених Копачівською сільською радою. Поіменні списки зберігаються в Державному архіві Хмельницької області.
Символіка.
Затверджена 12 червня 2018 р. рiшенням № 7-39/2018 XXXIX сесії міської ради VII скликання. Автори — В. М. Напиткін, К. М. Богатов, О. Д. Вдовин, Валентина Миколаївна Горькова, Марія Іванівна Івасечко, Анатолій Михайлович Рак, Лариса Миколаївна Моха, Наталія Василівна Воронюк, Аліна Василівна Цебрій, учні Копачівської ЗОШ.
Герб.
В срібному щиті, мурованому рваним каменем, із зеленою облямівкою, червоні меч та ключ борідкою догори, покладені в косий хрест, поверх яких покладена червона лопата в стовп. Щит вписаний в декоративний картуш і увінчаний золотою сільською короною. Унизу картуша напис «КОПАЧІВКА».
Червоні ключ та меч — символи апостолів Петра і Павла; покладені на мурований срібний щит, вони означають кам'яну старовинну сільську церкву. Окрім того, мурований щит символізує також старовинну кам'яну садибу. Лопата — символ назви села; зелена облямівка — багаті навколишні поля.
Прапор.
На квадратному жовтому полотнищі з зеленою облямівкою шириною в 1/12 від ширини прапора червоні меч та ключ борідкою догори, покладені діагонально навхрест, поверх яких вертикально покладена червона лопата.

</doc>
<doc id="314472" url="?curid=314472" title="Копачівка Друга">
Копачівка Друга

Копачі́вка Друга — село в Україні, у Наркевицькій селищній територіальній громаді Хмельницького району Хмельницької області. Розташоване на правому березі Бужка, лівої притоки Південного Бугу. Населення становить 154 особи.
Населення.
Згідно з переписом УРСР 1989 року чисельність наявного населення села становила 233 особи, з яких 107 чоловіків та 126 жінок.
За переписом населення України 2001 року в селі мешкали 154 особи. 100 % населення вказало своєю рідною мовою українську мову.

</doc>
<doc id="314473" url="?curid=314473" title="Користова">
Користова

Кори́стова — село в Україні, у Волочиській міській територіальній громаді Хмельницького району Хмельницької області. Населення становить 1475 осіб.
Історія.
У 1906 році село Волочиської волості Старокостянтинівського повіту Волинської губернії. Відстань від повітового міста 82 верст, від волості 6. Дворів 151, мешканців 1007.
Географія.
Селом протікає річка Грабарка (притока Збруча).
Символіка.
Затверджена 16 травня 2018 р. рiшенням № 6-38/2018 XXXVIII сесії міської ради VII скликання. Автори — Завідувачка бібліотеки с. Користова, Працівники СБК с. Користова, Педагогічний колектив Бальковецького НВК, Актив сіл Користова і Бальківці, К. М. Богатов, В. М. Напиткін.
Герб.
Щит розтятий зеленим і лазуровим, із срібною хвилястою базою. В першій частині золота пірамідка з кубиків торфу, три, два і один, над якою горить червоне полум'я з золотою облямівкою. В другій частині вгору б'є срібний фонтан води. Щит вписаний в декоративний картуш і увінчаний золотою сільською короною. Унизу картуша напис «КОРИСТОВА».
Кубики торфу — символ місцевості, де розташоване село, багатої на поклади торфу, вогонь водночас символ тепла рідного дому. Фонтан води — символ цілющих джерел, хвиляста база — символ навколишніх річок і озер.
Прапор.
Квадратне полотнище поділене вертикально на дві рівновеликі смуги — зелену древкову і вільну синю, внизу проходить біла хвиляста смуга в 1/6 ширини прапора. На древковій смузі жовта пірамідка з кубиків торфу, три, два і один, над якою горить червоне полум'я з жовтою облямівкою. На вільній смузі вгору б'є білий фонтан води.
Пам'ятки.
Біля села розташований Грабарківський гідрологічний заказник.
Голодомор в Користовій.
За даними різних джерел у селі в 1932—1933 роках загинуло бл. 10 чоловік. На сьогодні встановлено 2 сім'ї — Гончарів і Гуляків. Мартиролог укладений на підставі поіменних списків жертв Голодомору 1932—1933 років, складених Користовецькою сільською радою. Поіменні списки зберігаються в Державному архіві Хмельницької області.
Відомі люди.
У селі народився Поліщук Йосип Адамович (1907—1978) — український радянський психіатр.

</doc>
<doc id="314474" url="?curid=314474" title="Кривачинці">
Кривачинці

Крива́чинці — село в Україні, у Війтовецькій селищній територіальній громаді Хмельницького району Хмельницької області. Населення становить 948 осіб.
Географія.
Селом протікає річка Жаборічка.
Голодомор у Кривачинцях.
За даними різних джерел в селі в 1932—1933 роках загинуло близько 25 чоловік. На сьогодні встановлено імена 12. Мартиролог укладений на підставі поіменних списків жертв Голодомору 1932—1933 років, складених Кривачинецькою сільською радою. Поіменні списки зберігаються в Державному архіві Хмельницької області.
Посилання.
Староста сільської ради Бородай О.В.

</doc>
<doc id="314475" url="?curid=314475" title="Криштопівка (Хмельницький район)">
Криштопівка (Хмельницький район)

Криштопі́вка — село в Україні, у Війтовецькій селищній територіальній громаді Хмельницького району Хмельницької області. Населення становить 439 осіб.
Географія.
Селом тече річка Безіменна.
Голодомор в Криштопівці.
За даними різних джерел в селі в 1932–1933 роках загинуло близько 30 чоловік. На сьогодні встановлено імена 21. Мартиролог укладений на підставі даних Книг актів реєстрації цивільного стану та поіменних списків жертв Голодомору 1932–1933 років, складених Криштопівською сільською радою. Поіменні списки зберігаються в Державному архіві Хмельницької області.

</doc>
<doc id="314476" url="?curid=314476" title="Купіль">
Купіль

Ку́піль — село (до 1944 року — містечко) у Волочиському районі Хмельницької області. Населення становить 786 осіб. Історичний, культурний, освітній і торгово-економічний центр Верхнього Побужжя. Орган місцевого самоврядування — Купільська сільська рада.
Через село протікає Південний Буг. На Південному Бузі і його притоках в межах території села споруджено щонайменше 5 ставків, зокрема найбільший з них — Купільський став, а також Старий став, став Забровар, Єврейський та ін.
Історія.
Перша документальна історична згадка про Купіль датується 1573 роком.
У XVI—XVIII ст. — у складі Речі Посполитої.
З 1793 р. — у складі Російської  імперії.
У XIX — на початку XX ст. — містечко Староконстантинівського повіту Волинської губернії.
З 1923 р. — центр еврейської національної  сільради.
У 1924—1930 рр. — у Войтовецькому районі Проскуровского округу, в 1932—1937 рр. — у Волочиському районі Вінницької області, 1937—1945 рр. — Кам'янець-Подольській області, з 1945 р. — Хмельницької області.
1847 року в Купелі жили 1 170 євреїв, 1897 р. — 2 720 (52,8 %), 1923 р. —1 530. Євреї жили у Купелі, ймовірно, з часів Речі Посполитої.
Наприкінці XVIII ст. за підтримки місцевого поміщика С. Вислоцького у селі була заснована єврейська типографія (одна з перших у Росії).
На початку XIX ст. в селі було кілька синагог, діяли кілька хедерів. За клопотанням єврейського населення в Купелі було відкрито поштову станцію (згадується з 1852 р.).
Головним чином євреї Купеля в XIX ст. займалися ремеслами, були кравцями, швецями, кушнірами, бондарями, ковалями та ін.
З 1859 р. рабином у Купелі був Койфман, у 1880-х рр. — Лейзер Харіф, наприкінці XIX ст. — Йосель-Лейб Глейзер. 1865 р. у Купелі було три синагоги, 1871 року було відкрито однокласне народне училище, 1907 року — єврейська школа.
У 1910-х рр. підприємці Гольдберг, Вейгман, Маргуліс, Каплан і Шварцман орендували парові млини.
Зубним лікарем у Купелі працював Мендель Янкелевич Стружа.
1914 р. євреям належало три аптеки, трактир, 47 лавок (зокрема усі 11 мануфактурних, усі 21 бакалейні та ін.); серед євреїв був один скотопромисловець. У Купелі діяла сіоністська організація.
У 1793—1923 рр. містечко Купіль — адміністративний центр Купільської волості Старокостянтинівського повіту Волинської губернії. До складу волості входили такі населені пункти: містечко Купіль, села — Богданівна, Клинини, Кушнирівка, Кржачки (Кущівка), Левківці, Рябіївка, Слобідка Нурчина (Нучина), Холодець, Чернява (Чернявка).
У 1923—1924 рр. містечко Купіль — центр новоствореного Війтовецького району.
До 1944 року в межах Купеля існувало дві адміністративно-територіальні одиниці — Купільська сільська рада та Купільська містечкова рада. З 1924 року і до сьогодні Купіль — центр Купільської сільської ради, якій підпорядковане також село Гайдайки.
Село стало свідком Українсько-радянської війни. 1 червня 1919 року в районі села Купіль відбувалися криваві бої між Таращанським полком Червоної армії і 10-м полком сірожупанників Армії Української Народної Республіки. Того ж дня українці були відтиснуті більшовиками на захід. Сімнадцять українців потрапили у полон до червоних. Надвечір червоноармійці стратили військовополонених у селі Холодець, на березі місцевого ставка. Селяни зібрали помордовані тіла бійців та поховали на сільському цвинтарі. 24 серпня 1919 року командир 10-го полку сірожупанників Анатолій Костик, у числі інших бійців, відвідав село. Над могилою поставили дерев'яного хреста, відправили панахиду, військовою сальвою віддали шану полеглим.
Об'єкти культурно-освітньої, соціальної і виробничої інфраструктури.
Функціонують понад 5 об'єктів торгівлі та 4 заклади харчування, виробничий відділ сільськогосподарського підприємства. Діють місцеві фермерські господарства.
Голодомор в Купелі.
За даними різних джерел в селі в 1932—1933 роках загинуло близько 80 осіб. На сьогодні встановлено імена 67 із них.
Мартиролог укладений на підставі поіменних списків жертв Голодомору 1932—1933 років, складених Купільською сільською радою. Поіменні списки зберігаються в Державному архіві Хмельницької області.
Відомі люди.
В селі народилися:

</doc>
<doc id="314477" url="?curid=314477" title="Курилівка (Хмельницький район)">
Курилівка (Хмельницький район)

Кури́лівка — село в Україні, у Волочиській міській територіальній громаді Хмельницького району Хмельницької області. Населення становить 653 осіб. Площа — 278 га.
Розташування та географія місцевості.
Село розташоване за 16 кілометрів від райцентру — міста Волочиськ. Селом тече річка Безіменна. За 500 метрів від села протікає річка Грабарка, яка бере свій початок з заболоченої місцевості біля села Холодець, недалеко від місця витоку річки Південний Буг.
Сусідні населені пункти:
Назва.
Назва села походить від імені першого пана — Курилова.
Символіка.
Затверджена 16 травня 2018 р. рiшенням № 12-38/2018 XXXVIII сесії міської ради VII скликання. Автори — В. М. Напиткін, К. М. Богатов, С. М. Пазюк, С. В. Шмагай, П. І. Волинець, С. І. Волинець, О. О. Батліцький, В. В. Любевич, Р. В. Белак, Р. А. Бойко, О. І. Приймак, В. П. Бєлікова, Г. М. Мостинець.
Герб.
Щит поділений лазуровим вилоподібним хрестом, на якому десять срібних восьмипроменевих зірок, пробитих в балку, стовп і перев'язи. В першій частині, перетятій тричі куполоподібно на срібло і золото, багаторазово перетяте чорними нитками, Матір Божа в лазуровому вбранні і червоному плащі, яка тримає в руках срібний Покров. В другій золотій частині червоний вітряк, у третій золотій частині червоний колодязь з відром і дерев'яним журавлем у правий перев'яз. Щит вписаний в декоративний картуш і увінчаний золотою сільською короною. Унизу картуша напис «КУРИЛІВКА».
Вилоподібний хрест — символ річки Грабарки і струмків, які впадають до неї. Десять срібних зірок — десять історичних частин села. Куполоподібний поділ першої частини і нитяний поділ нижньої золотої половини — символ трикупольної дерев'яної Святопокровської церкви. Вітряк — символ млинів, що існували в селі, дерев'яний журавель — символ шанування колодязів.
Прапор.
Квадратне полотнище поділене горизонтально на синю, жовту і синю смуги у співвідношенні 1:4:1. На верхній і нижній смугах по п'ять білих восьмипроменевих зірок в ряд, пробитих горизонтально, вертикально і по діагоналях. На центральній смузі Матір Божа в лазуровому вбранні і червоному плащі, яка тримає в руках білий Покров.
Історична довідка.
В околицях села виявлено залишки поселень доби міді(III тисячоліття до н.е), бронзи (II тисячоліття до н.е) ранньослов'янські поселення VII—VIII ст. та давньоруське городище.
Протягом IX—X ст. ця місцевість входила до складу Київської Русі, а пізніше — до Галицько-Волинського князівства, що утворилося в 1190 році. Недалеко від села пролягав торговельний шлях від Львова до Києва.
У XVI ст. про село Курилівку вперше згадується в історичних документах.
У другій половині XVII століття Курилівка не раз була об'єктом нападів турків і татар, які дощенту руйнували село. Та село знову відроджувалось.
У 1749 році на кошти парафіян було побудовано дерев'яну церкву Покрови Пресвятої Богородиці як греко-католицьку. У 1795 році церкву пазом з парафіянами повернули в православ'я. На парафіяльному кладовищі в 1893 році побудована кам'яна каплиця.
На початку XIX століття у селі існувала школа писемності. Церковно-приходська школа існувала з 22 вересня 1884 року. У 1895 році в школі навчалось 47 чоловіків і 4 жінки. Навчав дітей грамоти піп Стефан Євстахієвич Огурєвич, який похоронений на сільському кладовищі з дружиною. І досі жителі села упорядковують їх могили. Наприкінці XIX ст. було там 241 доми і 1296 жителів.
Село в XIX ст. належало до Прушинських, а пізніше до поміщика Беляк-Бєлякова.
Після Радянсько-української війни на території села Курилівка діяв сільський комітет незалежних селян. Комітет розміщувався в центрі села, у панському маєтку, який зберігся донині.
У 1930-х роках, утворювалися сільські ради, Курилівська сільська рада розміщалася в панському маєтку. Першим головою Курилівської сільської ради був Покотило Кирило Іванович, після цього в 1946—1950 роках він працював головою сільських рад в селах Писарівці, Купелі, Гонорівці.
Старожили села пам'ятають Голодомор 1932—1933 років. Люди помирали з голоду. Активісти вимітали все з комор, приходили, навіть, вночі. Для тих, хто працював в артілі двічі на день варили страву, давали хліб. А більшість жителів села виживали, як могли. Сусіди допомагали один одному.
У 1933 році було побудовано житловий будинок, у якому розмістилася і сільська рада, яка діяла до 1959 року. Головами сільських рад в минулі роки були: Білик Василь, Макаров Лука, Пептюк Мифодій.
На початку 1941 року у селі налічувалось 380 дворів. Число жителів становило близько 1800 чоловік. Невеликий, але все ж достаток панував у хатах селян. Багато селян побудували нові хати, стали краще вдягатися, прикрашали господарства декоративними деревами і господарствами.
Коли розпочалася Німецько-радянська війна, сільська рада мобілізувала жителів села.
Під час Голодомору 1946—1947 років жінки села ходили за Збруч у село Токи Тернопільської області міняти одяг на харчі. А свої ж односельці-лінюхи перестрівали їх і грабували.
На території села в XIX столітті було збудовано Покровську церкву. Будована церква була з дерева, яку прикрашали майстерно оздоблені купола, їх було видно за десятки кілометрів. Зруйновано церкву в роки колективізації і перетворено в колгоспний склад.
У 1959 році об'єднали в одну сільську раду три села: Курилівка, Яхнівці, Лонки і діяла Яхновецька сільська рада на чолі з головою сільської ради Сердечним І. Я. Пізніше, наступне скликання було обрано головою сільської ради жителя села Курилівка — Батліцького Олександра.
21 серпня 1991 року було відновлено Курилівську сільську раду, яка знову розмістилася в тому ж житловому будинку, де, крім неї, розміщувалася контора колгоспу «Росія». Головою сільської ради, був обраний Ревуцький Василь.
У селі діє фельдшерсько-акушерський пункт, два продовольчих магазини. у 1990 році побудовано двоповерховий сільський клуб на 200 місць. Село обслуговує сільська бібліотека з фондом 8000 примірників книг.
У селі працює школа яка відкрилася в 1921 році. У даний час навчається 60 учнів. Є поштове відділення зв'язку. Село повністю газифіковане.
Станом на перше січня 2002 року в селі Курилівка проживає 680 чоловік. В тому числі дітей дошкільного віку — 49, громадяни пенсійного віку- 350 чоловік. В Курилівській неповній середній школі навчалось 74 учні. На території села знаходиться 273 двори. 31 березня 2002 року відбулися вибори сільського голови. Головою села обрана Черній Галина Миколаївна 1969 р.н., жителька села, яка отримала 347 (69 %) голосів виборців.
Населення села Курилівка на 1 січня 2006 року становило 630 чоловік у тому числі дітей до 14 років 101 чол. В червні того року проходила обласна естафета «Єднаймося родин», у якій взяли участь працівники Курилівської сільської ради, клубу, бібліотеки, учасники художньої самодіяльності. З концертом і короваєм вони їздили в гості до своїх сусідів — жителів села Користова. 1 вересня 2006 року відкрито дитячий дошкільний заклад «Малятко», який розмістився в пристосованому приміщенні.
Населення станом на 01 січня 2008 року — 636 чоловік, дітей до шкільного віку — 31, дітей шкільного віку — 63, громадяни пенсійного віку — 263.

</doc>
<doc id="314478" url="?curid=314478" title="Куровечка">
Куровечка

Курове́чка — село в Україні, у Війтовецькій селищній територіальній громаді Хмельницького району Хмельницької області. Населення становить 232 особу.
Географія.
Селом протікає річка Бовенець.

</doc>
<doc id="314479" url="?curid=314479" title="Кушнирівка">
Кушнирівка

Кушни́рівка — село в Україні, у Волочиському районі Хмельницької області. Населення становить 307 осіб. Орган місцевого самоврядування — Холодецька сільська рада.
Назва.
Назва села походить від місцевих ремісників, які займались кушнірством — вичинкою хутра і шкір.
Історія.
Протягом 1430-1664 років село знаходилось у володінні князів Мукосесорів, Збаранських, Вишневецьких.
1593 року спустошене набігами турків.
1671 року зазнало набігів татар.
В середині XVIII століття село налічувало 70 дворів або 473 осіб.
1768 року на Кушнирівку поширився антифеодальний рух Коліївщина. 
1784 року в селі збудовано церкву Святого Великомученика Димитрія. 1831 року церква була в занедбаному стані, розпочався її ремонт, який тривав до 1874 року. Того ж року церкву було освячено, почала діяти школа грамоти. За іншими даними церкву збудовано 1865 року. Церква мала 786 православних прихожан. 
Від 1867 року ведуться метричні книги. 
6 червня 1789 року Кременецька магістратура засудила до страти ватагу В. і Т. Мельників, які готувались до бунту.
Наприкінці XVIII століття с. Кушнирівка належало Северину Вислоцькому, потім Каплинському. Входило до Маначинської волості, Купільського благочинного приходу.
Наприкінці XIX століття село належало Бодовським. У ньому налічувалося 78 будинків та 481 мешканців. За переписом 1911 року до великої земельної власності належало 249 десятин.
Радянська окупація.
У 1917-1921 роках у селі кілька разів змінювалась влада, остаточну владу отримали більшовики.
Розпочата 1929 року колективізація зазнала опору значної кількості селян, частина з яких потрапили під висилку. Наприкінці 1929 року колективізація була завершена. Станом, на 1930 рік колгосп мав 18 корів, 28 коней, 16 поросят. З сільськогосподарської техніки - 2 кінні жатки, 21 культиватор, 2 кінних сівники, борони, котки, 16 возів.
У 1931 році колгосп придбав трактор «ХТЗ». Того ж року колгосп очолив М. М. Добрянський.
Врожай 1932 року склав з 1 га — 10 ц пшениці, 9 ц жита. Після виконання державних поставок жителі села залишились без харчів. Влітку 1933 року голод забрав життя близько сотні селян.
У 1934 році в селі було зруйновано церкву.
У 1936 році поголів'я худоби складало 66 корів, 89 свиней, 118 корів. Закуплено вантажну автомашину.
Протягом 1929-1939 років змінилось 6 голів колгоспу. У 1939 році головою призначено Г. Д. Карпенка, головою сільської ради — І. Ф. Ревуцького.
Німецька окупація.
8 липня 1941 року Кушнирівка окупована німецькими військами. В долині, по напрямку до с. Клинини, прийняв бій екіпаж радянського танку у складі І. Абросимова, П. Ширінкова, І. Трифонова. По закінченню війни долина здобула назву «Танкова».
Сільським старостою обраний П. Поліщук, головою колгоспу — Т. Кравець.
Під час німецької окупації до Німеччини примусово відправили 47 мешканців с. Кушнирівка, троє з них не повернулися додому.
На фронтах німецько-радянської війни загинув 71 мешканець Кушнирівка. В пам'ять про воїнів-односельців у 1967 році в селі споруджено обеліск.
Повоєнні роки.
У 1954 році двоє механізаторів міцевого колгоспу за комсомольськими путівками направлені на підняття цілини у Казахстан.
У 1961 році головою колгоспу обрано В. І. Ревуцького.
24 травня 1967 року відкрито автобусне сполучення з райцентром і через село пройшов перший автобус.
У 1989 році головою укрупненого колгоспу ім. Дзержинського, куди входили мешканці сіл Кушнирівка та Холодець, призначений Л. І. Шиманський.
Роки незалежності.
На базі колгоспу створено сільськогосподарський виробничий кооператив ім. Дзержинського, головою якого залишився Л. І. Шиманський.
У 1995 році село повністю газифіковане.
Населення.
Станом на 1 січня 2002 року у селі мешкало 298 осіб та налічувалося 143 домогосподарства.

</doc>
<doc id="314480" url="?curid=314480" title="Кушнирівська Слобідка">
Кушнирівська Слобідка

Кушнирівська Слобі́дка — село в Україні, у Волочиській міській територіальній громаді Хмельницького району Хмельницької області. Населення становить 63 осіб.
Історія.
У 1906 році село Маначинської волості Старокостянтинівського повіту Волинської губернії. Відстань від повітового міста 82 верст, від волості 12. Дворів 90, мешканців 515.

</doc>
<doc id="314481" url="?curid=314481" title="Кущівка (Хмельницький район)">
Кущівка (Хмельницький район)

Кущі́вка — село в Україні, у Наркевицькій селищній територіальній громаді Хмельницького району Хмельницької області. Населення становить 138 осіб.
Голодомор в Кущівці.
За даними різних джерел в селі в 1932 – 1933 роках загинуло близько 100 чоловік. На сьогодні встановлено імена 4. Мартиролог укладений на підставі поіменних списків жертв Голодомору 1932-1933 років, складених Чернявською сільською радою. Поіменні списки зберігаються в Державному архіві Хмельницької області.

</doc>
<doc id="314482" url="?curid=314482" title="Левківці (Хмельницький район)">
Левківці (Хмельницький район)

Ле́вківці — село в Україні, у Волочиській міській територіальній громаді Хмельницького району Хмельницької області. Населення становить 126 осіб.
Історія.
В другій частині XV-го тому Географічного словника Королівства Польського (Варшава, 1902) подані такі відомості про Левківці:

</doc>
<doc id="314483" url="?curid=314483" title="Личівка">
Личівка

Ли́чівка — село в Україні, у Наркевицькій селищній територіальній громаді Хмельницького району Хмельницької області. Розташоване на лівому березі Бужка, лівої притоки Південного Бугу. Населення становить 332 особи.
Історія.
Назва села походить від вихідців з Литви, котрі вперше тут поселилися і спочатку село називалося Литівка.
У XVI столітті село належало князям Острозьким. В 1593 р. село було спустошене татарами. Возні Криштоф Щука і Станіслав Янковський доповідали Луцькому міському суду 7 грудня 1601 р. про те, що вони «были в попаленных селах пана воеводы Волынского, волости Базалийской, у тому числі и селе Лычовце» і знайшли, що «они пусты и людей в них нимаш». Село відновилося лише через десяток років.
Після згасання роду Острозьких в 1620 р. село розділило історичну долю інших володінь, які входили до складу так званої Острозької ординації. По відомій Кольбушівській транзакції село дісталося Ігнатію Сапєзі, воєводі Мстиславському у 1758 р. А пізніше землями у селі володіла поміщиця Залєвська, яка здавала ці землі в оренду Феліксу Мінькевичу та його дружині. У 1758 р. в селі побудована невеличка церква в ім'я Успіня Пресвятої Богородиці. Церква була спочатку греко-католицькою, пізніше православною. Нову дерев'яну церкву та дзвіницю збудували у 1888 р. по плану архітектора Скуратова майстром Федором Фарворовським. Церковну бібліотеку започаткував священик Ігнатій Таранович. Вона складалася із 61 книги, які були надруковані у Львові та Почаєві. Священик І. І. Таранович похований у церковному дворі. З кінця XVIII ст. і до кінця XIX ст. священиками церкви були М.Москалевич, Г.Москалевич, С.Янчинський, І.Таранович, а псаломщиком наприкінці XIX ст. — П.Комарницький. До складу церковного приходу Личівки входили православні віруючі сіл Пеньківці і Собківці. 
У 1896 р. в селі було 59 дворів і 496 жителів. Церковно-парафіяльну школу відкрили у 1876 р., в 1895 р. в ній навчалися 19 хлопчиків і 12 дівчаток. На утримання школи сільська громада виділяла 70 крб. щорічно. Земельні наділи в селян становили 6 моргів. Крім землеробства селяни займалися ткацтвом, деревообробним промислом, шили чоботи. У XIX — першій половині XX ст. в селі були вітряк і млин.
У роки Німецько-радянської війни радянські партизани із загону ім. Кутузова розгромили в селі підрозділ мадярських окупантів. За мужність, проявлену у роки Німецько-радянської війни 57 жителів села нагороджено орденами і медалями СРСР. Після війни було побудовано кузню, конюшню, зернотік, столярну майстерню, фельдшерсько-акушерський пункт, магазин, дитячі ясла.
У першій половині 50-х років на південних пагорбах в околицях Личівки насадили мішаний ліс.
З 1958 по 1980 р. місцевий колгосп «Аврора» очолював Коломієць Микола Тимофійович. Колгосп спеціалізувався на вирощуванні цукрових буряків та пшениці. П'ятисотенні рубежі в урожайності цукрових буряків долали ланки Гуляк Ольги, Рудюк Євгени у 60-х роках та механізована ланка Коцюка Анатолія у першій половині 70-х років. У 1963 р. до колгоспу Личівки приєднали Шмирківський колгосп.
Протягом 1950—1990 рр. успішно розвивалося колгоспне городництво. За високі показники у вирощуванні зернових та технічних культур голову колгоспу М. Т. Коломійця було нагороджено орденом «Знак Пошани».
У 1970 р. Личівка була центром сільської ради, до складу якої входило с. Шмирки. В селі знаходилася бригада колгоспу «Аврора», яка вирощувала зернові і технічні культури. Крім того працювали тваринницька ферма, свиноферма, вівцеферма та птахо-ферма.
У 1970 р. в селі проживали 506 чоловік. В селі діяли початкова школа, клуб, бібліотека, фельдшерсько-акушерський пункт.
Станом на 1.09.2010 р. у селі проживає 238 жителів.

</doc>
<doc id="314484" url="?curid=314484" title="Лозова (Хмельницький район)">
Лозова (Хмельницький район)

Лозова́ — село в Україні, у Волочиській міській територіальній громаді Хмельницького району Хмельницької області. Населення становить 799 осіб.
Розташування та географія місцевості.
Село Лозова розкинулось на правому березі безіменної річки, яка тече зі сходу на захід і в селі Мирівка впадає в річку Бованець, притоку Збруча. Центр села розміщується на горбі, краї села порізані долинами.
Сусідні населені пункти:
Назва.
Вперше люди поселились біля річки, береги якої заросли вербами, які називали лозами. Спочатку говорили: «Поїдемо до лозів, у лози». Пізніше почали називати Лозова.
Історична довідка.
Згадок в документах про дату заснування населеного пункту немає.
За Російської імперії в селі був став і млин, які належали графині Ледуховській. У 1760 парафіянами села побудовано дерев'яну на кам'яному фундаменті церкву Святих Косми і Даміана. До 1836 село складало самостійну парафію, а з 1836 приписано до парафії села Федірки через малочисельність.
З 1876 року в Лозовій у суспільному будинку існує школа грамоти. У 1895 в ній навчались 21 хлопчик і 3 дівчинки.
З 1894 року село має власну парафію за стараннями селянської громади. У 1896 році у селі було 81 двір і 665 парафіян, котрі з покон віків були православними.
Жителі села брали участь в революції 1905–1907 років (декілька стихійних виступів групи селян, але не масово).
Радянська окупація була встановлена в селі у 1917 році, а остаточно — в 1920 році.
У 1929 році,під час примусової колективізації, був створений колгосп.
За свідченнями очевидців, під час Голодомору 1932–1933 років в селі помирали люди, у перше чергу діти, бо, крім лободи та свиріпи, не було що їсти. Виживали лише ті сім'ї, які мали корову та пасіку. Селяни ходили на заробітки в Західну Україну, щоб не померти з голоду. У селі було багато репресованих, доля яких до цього часу невідома, наприклад Міноцький Петро, Марисюк Тимофій та інші.
Мирна праця людей була перервана нападом нацистської Німеччини. Під час окупації нацистами забрано 190 корів, вивезено на примусову працю 45 чоловік. Було спалено 48 хат, розстріляно та закатовано 65 чоловік.
Село було визволене від загарбників 9 березня 1944 року в результаті Проскурівсько-Чернівецької операції військ 1-го Українського фронту.
Після закінчення Німецько-радянської війни жителі села відбудували оселі і колгосп. З 1944 по 1953 рік було побудовано конюшню, два корівники, свинарник, вівчарню, магазин, клуб. Електрифіковано село було в 1966 році. В період з 1953 по 1963 рік число тваринницьких приміщень зросло до дев'яти. Побудовані нові дитячі ясла на 63 місця, млин.
Першим головою після війни став Довганюк з села Іванівці.
У 1979 році колгосп, який називався «Росія», приєднався до колгоспу «Червона зірка», який очолював Кух Б. М.
У 1993 році село Лозова від'єдналося і утворилось КСП «Лозівський». Головою був обраний Дворнік В. В. За цей час побудовано молочний комплекс на 250 голів, склад міндобрив, тракторний гараж, навіс для техніки на тракторному парку, асфальтовано 3 кілометри дороги, побудовано склад на критому току для зберігання зерна, працює млин.
У 2002 році введено в експлуатацію дошкільний навчальний заклад на 50 місць.
З 2004 року СВК «Лозівський» був реорганізований в ПП «Лозівське».
У 2007 році ПП «Лозівське» реорганізоване в ТОВ Агрофірма «Подільська зернова компанія».
У селі нараховується 270 житлових будинків, працює сільський будинок культури, бібліотека, загальноосвітня школа, три магазини, баня.
У зв'язку з 75-ми роковинами Голодомору 1932—1933 років в Україні, у селі Лозова встановлено пам'ятник жертвам голодомору.
Зараз село налічує 223 двори.
Лозівська загальноосвітня школа І- ІІ ступенів.
У 1926 році Лозівську початкову школу розмістили в попівському будинку. В даний час вона знаходиться на тому ж місці, але перебудована. Першими завідувачами Лозівської початкової школи були: Новоставський, Котік, Кінський, Школьнік, Вознюк, Гідзюк, Бондар. Школа працювала до 1941 року. Під час окупації школа була закрита, а почала працювати лише в квітні 1944 року. Завідувачка школи — Щабельська Ганна Прокопівна. У 1953–1954 навчальному році (вчителі Гапченко Г. П., Мазур К. Т.) відбувся перший випуск учнів Лозівської семирічної школи. У цьому ж році почали добудову 4-х класних кімнат школи.
У 1954–1955 роках у школі навчалося 182 учні.
У 1958 році школа стала восьмирічною. Кількість вчителів — 11.
У 2000 році проведено капітальний ремонт шкільної майстерні. У 2000–2001 році в школі навчалось 81 учень.
Символіка.
Затверджена 12 червня 2018р. рiшенням №5-39/2018 XXXIX сесії міської ради VII скликання. Автори - В.М.Напиткін, К.М.Богатов, В.М.Джусь, О.С.Ткачук, І.П.Свістак, В.В.Королюк , М.М.Цегенько, А.М.Цегенько, Н.П.Сюрко , І.В.Борсук, С.М.Королюк, О.О.Дука , Г.О.Росоловська, О.М.Задорожна.
Герб.
В зеленому щиті з хвилястою базою, перетятою срібним і лазуровим, золотий плетений кошик, у якому золота сопілка в стовп, супроводжувана чотирма золотими гілочками верби з срібними котиками. У верхніх кутах щита дві срібних чайки, обернених одна до одної. Щит вписаний в декоративний картуш і увінчаний золотою сільською короною. Унизу картуша напис "ЛОЗОВА".
Композиція з плетеного кошика, сопілки і верби відображає назву села. Чайки і хвиляста база – символ місцевих рік та озер.
Прапор.
Квадратне полотнище поділене хвилясто горизонтально на зелену, білу і синю смуги у співвідношенні 10:1:1. На верхній смузі жовтий плетений кошик, у якому жовта вертикальна сопілка, супроводжувана чотирма жовтими гілочками верби з білими котиками. У верхніх кутах дві білих чайки, обернених одна до одної.

</doc>
<doc id="314485" url="?curid=314485" title="Лонки">
Лонки

Лонки́ — село в Україні, у Волочиській міській територіальній громаді Хмельницького району Хмельницької області. Населення становить 486 осіб.
Історія.
У 1906 році село Авратинської волості Старокостянтинівського повіту Волинської губернії. Відстань від повітового міста 65 верст, від волості 15. Дворів 82, мешканців 561.
Герб та прапор.
Затверджені 9 лютого 2018 р. рiшенням № 1409 XXXIV сесії міської ради VII скликання. Автори — В. М. Напиткін, К. М. Богатов, І. С. Горбановська, Г. С. Бандурко, О. С. Мазур.
В зеленому щиті золоте жорно, супроводжуване по сторонам і знизу трьома золотими безантами. В червоній главі, перетятій зеленою нитяною балкою, три пробитих золотих кільця з хвилястими обідками, заповнених поперемінно лазуровими і срібними хвилястими нитяними балками. Щит вписаний у декоративний картуш і увінчаний золотою сільською короною. Унизу картуша напис «ЛОНКИ».
Жорно — символ хліборобства і випікання хліба в селі; три безанти (монети) — знак легендарного скарбу, загубленого паном; три джерела («лунки») означають назву села, водночас три його історичні частини. Дві червоні смуги означають двох Героїв Соціалістичної Праці, вихідців з села.

</doc>
<doc id="314486" url="?curid=314486" title="Маначин">
Маначин

Мана́чин — село в Україні, у Волочиській міській територіальній громаді Хмельницького району Хмельницької області. Населення становить 780 осіб.
Розташування та географія місцевості.
Село знаходиться на відстані 15 км від районного центру та 67 км від обласного центру. Межує із Гарнишівкою, Червоною Гіркою, Іванівцями, Гонорівкою, Рябіївкою, Курилівкою.
Сусідні населені пункти:
З північного сходу на захід через село протікає річка Грабарка. Грабарка відділяє «Містисько» (велике і мале) від решти села. поблизу села пролягає залізничний та шосейний шлях Київ — Львів. На північному заході села проходить Газопровід Дашава — Київ. Рельєф села — хвиляста рівнина, ґрунт чорноземний, у східній та західній частині села є поклади глини.
Наподалік від села розташований Маначинський гідрологічний заказник.
Історична довідка.
Село Маначин виникло на підвищенні серед болота, що витягнулося між річкою Грабаркою і річкою Брудною зі сходу на захід завдовжки майже з кілометр. В околицях села виявлено поселення мідно-кам'яної доби III тис. до н. е. бронзової доби II до н. е. і слов'ян VI—VIII ст. У 2007 р. біля Північно-Східної околиці села виявлено поселення черняхівської культури III—IV ст.
В ІХ-Х століттях поселення входило до Київської Русі, було в складі Галицько-Волинського князівства, що утворилося в 1190 році. Село є історичною пам'яткою Київської Русі і природоохоронним заповідником України.
У складі Королівства Ягеллонів, Османської імперії і Речі Посполитої.
З XIV ст. Маначин входив до складу Литовського Великого князівства, а з XV ст. до складу Волинського воєводства Королівства Польського.
В 40-70-х роках XVI століття ці землі були загарбані польськими і литовськими феодалами. Один з князів литовських Свидригайло (1430—1432 роки) передав значну частину земель українським шляхтичам, зокрема в Ожиговецький ключ (волость). Від нього і походять князі Збаразькі, яким належало село. Вишневецькі залишили село.
У східній частині села ще в XVI столітті був збудований замок, який захищав населений пункт від ворогів — татар. Це місце має вишляд насипу і назівається в народі «Замчисько». По розповіддям тут колись викопали частину дзвону та шпагу. Також було містечко («Містисько»), де розвивались різні ремесла, відбувалась торгівля, поселенці займалися хліборобством. І сьогодні місцеві жителі цими словами називають вулиці у селі Маначин.
Село належало то князям Збаразьким, то Вишневецьким, то Потоцьким, то Ледуховським. Між ними не припинялась боротьба за володіння, а після розпаду Золотої Орди в 1443 році було утворено Кримське ханство. Потерпало село від нападу кримчаків. З 1450 по 1550 рік ними було вчинено 24 грабіжницьких напади. В «Описі України» Леванссера де Боплана сказано, що не було села, з якого б не брали малолітніх хлопчиків в яничари.
З часу Люблінської унії з 1569 по 1795рр село було під владою Речі Посполитої, а з 1565 року — Волинського воєводства. В маєтках почав діяти «Устав на волоки» (волок — 16,8 га землі), які стали одиницею оподаткування і обчислення феодальних повинностей. Запровадження «волочної» системи було однією з основних причин селянсько-козацьких повстань, зокрема повстання Северина Наливайка в 1594—1596 роках селяни підтримали це повстання, допомагали повстанцям.
Шляхта багатіла від перепродажу земель. В 1569 році Костянтин Вишневецький продав Маначин Гартаму Кривецькому. Напади татар не припинялись. В 1589 і 1593 рр вони нападали на володіння князів Збаразьких, але козаки не дали вивезти награбоване. Про спустошення та пограбування писали возні Луцького суду Криштоф Щука і Станіслав Яновський в 1601 році (книга Луцкая, К городская — 2415, поочная, год 1601, лист 793/5/). 
20-21 вересня 1604 року в селі зупинялося українсько-польське військо яке 20 червня 1605 року захопило Москву. 
За Бучацьким мирним договором Речі Посполитої з Османською імперією, село опинилось під владою османів. Османсько-татарська навала 1672—1699 рр завдала багато лиха нашому краю. Описуючи цю місцевість, папський посланець Ульріх фон Вердум, повертаючись із Запорожжя у 1672 році, згадав і село Маначин: 
А напередодні, в 1596 році, князі Вишневецькі та Збаразькі прийняли нову Берестейську унію, яка об'єднувала католиків і православних. Важке становище жителів описує М. Семаликевич. Біда і злидні в парі ходять і голодні роки за ними (1570, 1591,1630, 1932—1939 р.).
Напади татар в 1624 році спустошили село. Та народному терпінню настав кінець. Визвольна війна народу докотилась і до нашого краю. Повстанці-селяни і козаки в 1648—1654 роках вибили шляхту з 11-ти володінь. Утікав князь Вишневецький разом з княжною і сином Михайлом (отим, що пізніше став королем Польщі). Богдан Хмельницький і Максим Кривоніс з Пилявець рушали на Збараж. Не допомогли панам і фортеці. Багато чоловіків приєдналося до війська Хмельницького.
Та село Маначин залишилось і надалі під владою Речі Посполитої. Повернувся у свої маєтки Дмитро Вишневецький і жорстоко мстив тим, хто був у козаках.
В 1653 році на подільський край знову напала кримська орда, якій Хмельницький дозволяв грабувати міста і села. Пограбовано було і Маначин. В 1672 році за Бучацьким миром, який був укладений з Річчю Посполитою, османські війська знову окупували Подільське воєводство. Двадцять сім років були османи на Поділлі (аж до 1699 року).
Магнати торгували своїми маєтками, здавали їх в оренду.
У 1747 році парафіянами села побудовано на кам'яному фундаменті дерев'яну церкву Успіння Пресвятої Богородиці.
В другій половині XVIII століття село Маначин належало Юзефу Потоцькому, Воєводі київському. В 1772 році він продав Волочиськ та інші належні йому села (в тому числі і Маначин) коронному маршалку Фрідріху Мошинському за 1700 тисяч злотих. Фрідріх Мошинський&amp;nbsp був сином підскарбія (міністр фінансів) Яна Конти і графині Косел, позашлюбної дочки польського короля Августа ІІ — один з найбагатших магнатів Речі Посполитої, у власності якого було 169,4 тисяч десятин землі, багато крамниць і промислових підприємств.
У складі Російської імперії.
В результаті другого поділу Речі Посполитої в 1793 році Поділля і Волинь були приєднані до Російської імперії.
У XIX ст. у Маначині в 1867 році нараховувалось 210 дворів, у 1888 р. проживало 1188 людей, а в 1899 р. було 296 дворів з населенням 1708 чоловік. Село належало графині А. Ледуховській.
Велике невдоволення селян викликала реформа 1861 року. Ця реформа передбачала викуп земель, якими вони користувались раніше. Було скасоване кріпосне право. Після повстання 1863 року царський уряд пішов на поступки. Викуплені платежі були зменшені на 20 % — по 6 десятин на двір. То була голодна воля. З'явилось багато селян-копачів, огородників, комірників.
У 1872 році парафіянами села була побудована капличка на «память чудесного спасіння життя Олександра II від небезпеки, яка загрожувала йому 4 квітня 1866 року та 25 травня 1967 року».
У 1892—1895 роках на місці старої церкви, котра не вміщала всіх парафіян, побудована нова церква.
Про низький рівень освіти селян свідчить той факт, що близько 90 % було неписьменними. У селі був один фельдшер, однокласне народне училище, у якому в 1890 році навчалось лише 53 хлопчики, а в 1903 році вже 69 хлопчиків і 4 дівчинки. В 1899 році в селі нараховувалось 296 дворів з населенням 1708 чоловік.
Революція 1905—1907рр знайшла свій відгук серед селян. Разом із робітниками-залізничниками станції Волочиськ страйкували жителі Маначина, вимагаючи підвищення оплати їхньої праці. Їх підтримували робітники.
За переписом 1911 р. в Маначині було 2278 житителів. Село було центром волості, мало однокласову школу, фельдшерський пункт, дві крамниці, горілчану державну крамницю, паровий, а раніше два водяні млини, кооператив, двокласову школу.
Визвольні змагання та радянська окупація.
З 10 грудня 1917 року село Маначин було під владою Центральної Ради.
А вже 19 лютого 1918 року село перейшло під владу гетьманців. 14 грудня 1918 року Скоропадський зрікся влади і втік до Німеччини. В липні 1920 року польські війська окупували село, та не довго вони панували.
У листопаді 1920 року біля сіл Писарівка та Маначин відбувалися бої Червоної Армії з військами УНР.
21 листопада 1920 року Симон Петлюра зі своїм військом перейшов кордон. У селі Маначин та й на всій Україні розпочалась тривала радянська окупація.
На початку 1921 року відбулися вибори до ради робітничих, селянських і червоноармійських депутатів. Було проведено поділ поміщицької землі. Земельний комітет розподілив між селянами поміщицьку та церковну землю, худобу та сільськогосподарський інвентар. В селі було створене споживче товариство, через яке селяни збували свої сільськогосподарські продукти і закуповували сільськогосподарський інвентар. В 1923 році в селі проведено землевпорядкування.
У березні 1923 року був утворений Волочиський район Проскурівської округи, до якого увійшла поряд з іншими Маначинська волость. У 1923 році в селі було організоване Григорієм Омеляновичем Мартишевським одне з перших на Поділлі Товариство спільної обробки землі. Цьому товариству було виділено 41,8 десятини землі, а в січні 1924 року сім родин об'єдналися в сільськогосподарську артіль «Заповіт Ілліча» із земельним наділом 46 десятин землі. Першим головою артілі в 1927 році було обрано Щирбу Г. К., а згодом Дмитренка Т. Ф. Головою ТСОЗу було обрано Климчука М. Й.
У 1928 році на полях артілі з'явився перший трактор «Фордзон». Першим трактористом артілі став Щирба Роман. Селяни переконувалися у вигідності колективного господарювання. Кількість членів артілі зростала, проте не без труднощів. Заможні селяни, яких називали куркулями, проводили агітацію проти колгоспу, саботували хлібоздачу.
У 1929 році в селі працювала лікарня, у якій працювали 1 лікар, 2 медичні сестри та санітарка. При лікарні були сезонні дитячі ясла, які відвідувало 45 дітей.
В листопаді 1929 року розпочалася соціальна колективізація. Й. Сталін називав колективізацію «революцією зверху». Незважаючи на великі труднощі, у березні 1931 року 86 % жителів села стали членами колгоспу «Заповіт Ілліча». У 1931 році ланкова К. Б. Дичок вже одержувала по 330 центнерів цукрових буряків з гектара, а через три роки артіль здобула право демонструвати свої досягнення в Москві на Всесоюзній сільськогосподарській виставці (ВСГВ). До Почесної книги виставки було занесено прізвища П. Д. Галічевської, Ф. К. Медзатої, С. А. Зінкевич.
У 1933 році багато селян померли внаслідок Голодомору-геноциду.
Голодомор в Маначині.
За даними різних джерел в селі в 1932—1933 роках загинуло близько 20 чоловік. На сьогодні встановлено імена 11. Мартиролог укладений на підставі поіменних списків жертв Голодомору 1932—1933 років, складених Маначинською сільською радою. Поіменні списки зберігаються в Державному архіві Хмельницької області.
У 1933 році бригада колгоспу К. І. Юхимика була першою і найкращою в області, їй було вручено Перехідний Червоний Прапор Вінницького обкому і облвиконкому та премію у 3000 карбованців. Велику допомогу колгоспу надавали МТС, яких в районі було три: Війтовецька, Волочиська та Купільська. По вирощуванню зернових культур, цукрових буряків, тваринницької продукції колгосп «Заповіт Ілліча» посідав одне із перших місць в районі, його досвід став надбанням колгоспників району.
В 1940 році цей колгосп був учасником Всесоюзної сільськогосподарської виставки у Москві і нагороджений дипломом II ступеня, премією в розмірі 5000 карбованців та мотоциклом.
Панування культу особи Сталіна і сталінське свавілля призвело до падіння моралі. Люди втратили віру в добро, у світле майбутнє.
Маначин під час Другої Світової війни.
7 липня 1941 року Маначин окупували нацистські війська: нацисти розправлялись з населенням, примушували працювати на ремонті доріг, обробляти землю, збирати урожай, який вивозили до Німеччини. Окупанти вивезли все поголів'я ферми, наклали непомірні податки. Податок накладався у розмірі від 100 до 300 карбованців, навіть на собак та кішок по 150 карбованців. Не було такої сім'ї, яку б окупанти не пограбували. Нацисти насильно вивезли на каторжні роботи до Німеччини 89 жителів села, переважно молодь. В селі була створена підпільна група, яка підтримувала зв'язки з партизанським загоном Івана Старинця із з'єднання партизан А. З. Обухи.
У Маначині окупанти спалили 114 хат, двоповерхову школу, зруйнували лікарню, клуб, артільне господарство. Частина села, особливо Містисько, була спалена. Загальна сума збитків, завданих нацистськими окупантами, становила 3004600 карбованців (за цінами 1961 року). 5 березня 1944 року в результаті Проскурівсько-Чернівецької операції військ 1-го Українського фронту 267-й бронетанковий полк та 2-й мотострілецький батальйон розгромили штаб дивізії СС «Адольф Гітлер», унтерофіцерську школу та визволили село від ворога. В боях за село загинуло 46 червоноармійців. Разом із частинами Червоної Армії у визволенні села брали участь партизани загону С. А. Олексенка.
Зі сльозами на очах зустріло село День Перемоги 9 травня 1945 року. В село повертались люди з фронту та нацистського рабства. У село не повернувся 181 чоловік. У селі створено Братську могилу радянських воїнів. На початку 60-х років до Маначина перенесли Братську могилу села Гонорівка, яке на той час відносилось до Маначинської сільської ради. У 1967 році встановлено Пам'ятний знак на честь воїнів-односельчан (вул. Центральна, 5). Братську могилу та Пам'ятний знак, котрі занесено до Пам'яток історії Волочиського району. 28 чоловік нагороджено орденами та медалями, а капітан Р. В. Трачук та старшина П. Л. Десятник нагороджені орденом Червоного Прапора.
В 1952 році в селі завершено відбудову зруйнованих під час війни приміщень. Село оновилося. Правління колгоспу очолив М. В. Кушнір, який доклав багато зусиль для того, щоб село мало впорядкований вигляд. У цей час було збудовано 197 житлових будинків, село було електрифіковане і радіофіковане, підвищились культура та побут жителів села. В селі діяла середня школа, у якій навчалось 412 учнів і працювало 29 учителів. Більше 35 дітей колгоспників навчалося у вищих та середніх навчальних закладах.
В 1965 році в селі нараховувалось 126 дворів з населенням 399 чоловік.
У 1975 році відбулось укрупнення колгоспів: було об'єднано колгосп «Заповіт Ілліча» села Маначин із колгоспом «12-річчя Жовтня» села Гарнишівка і залишено назву «Заповіт Ілліча».
За сприяння Купчика Анатолій Варламовича, який на той час працював у Держплані СРСР, було розпочато роботи з газифікації п'яти населених пунктів.
За роки радянської влади вихідцями з села стало 59 офіцерів, 61 вчитель, 12 лікарів, 1 артист, 9 агрономів, 8 зоотехніків та близько 50 чоловік партійно-державних працівників, поет Я. М. Кремінський.
Часи незалежності.
У 1992 році відбулось роз'єднання колгоспу. Села Вигода, Іванівці, Гарнишівка увійшли до колгоспу «Заповіт Ілліча», а села Маначин та Червона Гірка — до колгоспу «Лесі Українки». У цьому ж році було утворено сільські ради.
22 березня 2008 року в клубі села Гарнишівка відбувся фестиваль художньої самодіяльності, присвячений 85-ій річниці утворення Волочиського району. У ньому брали участь учасники художньої самодіяльності з сіл Гарнишівка, Порохня, Маначин.
Символіка.
Затверджена 9 лютого 2018р. рiшенням №1367 XXXIV сесії міської ради VII скликання. Автори - В.М.Напиткін, К.М.Богатов, Сергій Сергійович Гуцал, Ірона Петрівна Грабовська, Надія Андріївна Грубальська, Ольга Миколаївна Гуменюк, Олександр Борисович Мендзатий.
Герб.
На зеленому щиті опукла база, перетята бурхливо-хвилясто на золоте і лазурове, у нижній частині бази пливе срібна риба. З бази виходить срібна мурована башта з золотим язиком полум'я, супроводжувана по сторонам двома срібними качками, які летять. Щит вписаний в декоративний картуш і увінчаний золотою сільською короною. Унизу картуша напис "МАНАЧИН".
Герб означає легенду про замок, що колись існував на острові серед боліт, і вогні-"маячки", якими люди позначали вночі дорогу. Качки і риба - символ багатих природних ресурсів.
Прапор.
Квадратне полотнище поділене горизонтально на три рівновеликі смуги - білу, зелену і синю, нижні смуги розділені хвилясто. На верхній смузі три червоних язики полум'я в ряд.
Маначинська загальноосвітня школа I-III ступенів.
Сімдесятирічна Маначинська загальноосвітня школа I-III ступенів розташована у центрі села.
У школі навчається 136 учнів, працює 21 вчитель. З них мають звання: «Старший вчитель» — 2,
«Вчитель методист» — 1,
вища категорія — 9,
І категорія — 5,
ІІ – категорія — 2,
спеціаліст — 5.
Історія школи
У 20-х роках XIX століття велика увага приділялась розвитку школи та освіти. Колишнє приміщення волості було передано школі, збудовано приміщення сільської ради, кооперації і будинку культури. До 1927 року діяла лише початкова чотирирічна школа, а згодом було відкрито неповну середню, що дало можливість збільшити кількість учнів до 360 чоловік. Проте, приміщення далі було замале і під школу передали приміщення сільської Ради, де у листопаді 1920 року знаходився штаб 8 червонокозачої дивізії під командуванням В. М. Примакова. Там обладнали 6 класних кімнат. Це дало змогу охопити навчанням близько 360 учнів. У 1932 році школу відзначено як зразкову в політехнізації навчання. У 1932 році, почалося будівництво нового шкільного будинку. В 1934 році на базі семирічки створено середню школу, яка була одним з перших на Поділлі середніх загальноосвітніх навчальних закладів.
У двоповерховому приміщення при школі працювали бібліотека, майстерня, їдальня, буфет. Учні брали участь у суспільно-корисній роботі, біля школи було закладено сад, озеленювалось село.
У 1940 році в ній навчалось 677 учнів і працювало 26 учителів, директором школи був Булавко М. С.
Мир на землі перервали чорні 1941—1945 роки. Перерваним було і навчання у школі, яке відновилося у 1944 році. Очолив школу у той час Іван Петрович Гринь. У школі працювали досвідчені вчителі Тихолаз Д. Т., Гринь А. І., Щабельська Г. С., Грабовська А. П., Довганюк Г. П., Довганюк П. А
У 1944 році школа була спалена.
У 1967 була відбудована у сучасну двоповерхову школу (такий вигляд вона має до сьогодні), директором був Недзельський М. Д.
У 70-80-ті р.р. — школу очолювали Жолобецький В. М., Ревуцький В. В.
Директором школи з 1989 року працює Серба Р. Р.
Директором школи з 2015 року працює Осінська В.І
Соціальна сфера.
У селі крім школи працює фельдшерсько акушерський пункт, котельня. Наявний дошкільний навчальний заклад «Дзвіночок».
Головними проблемами села є ремонт: доріг, сільської ради, дитячого садку, бібліотеки, СБК, благоустрій села, вуличне освітлення.
Відомі люди.
Климчук Гнат Кирилович (народився 28 лютого 1915 року — † 04 вересня 2006 року) — заслужений діяч мистецтв України, нагороджений почесною грамотою президії Верховної Ради УРСР, кавалер ордену Трудового Червоного Прапора, директор Чернівецької обласної філармонії (1959-1975), учасник ВВВ, нагороджений орденом Червоної Зірки, бойовими медалями. Відкрив дорогу до слави та народної любові молодим, талановитим, тепер всесвітньо відомим Софії Ротару, Назарію Яремчуку, Василю Зінкевичу, створивши при Чернівецькій обласній філармонії, на основі самодіяльних колективів, перші в України професійні вакально-інструментальні ансамблі "Червона Рута" та "Смерічка"
Кремінський Ярослав Миколайович (народився 10 жовтня 1937 року) — доктор медичних наук, професор кафедри акушерства, гінекології та перинатології ФПО, член Національної спілки письменників України. Я. М. Кремінський — голова осередку Всеукраїнського товариства «Просвіта» Луганського державного медичного університету. За вагомий особистий внесок у справу українського національного відродження товариство «Просвіта» у 2009 р. нагородило професора Я. М. Кремінського медаллю «Будівничий України».
Недзельський Денис Єфремович (народився 1925 року) — заслужений геолог України, Лауреат Державної премії України в галузі науки і техніки, головний геолог Красногвардійської експедиції тресту «Харківнафтогазрозвідка».

</doc>
<doc id="314487" url="?curid=314487" title="Медведівка (Хмельницький район)">
Медведівка (Хмельницький район)

Медве́дівка — село в Україні, у Війтовецькій селищній територіальній громаді Хмельницького району Хмельницької області. Населення становить 204 особи.
Географія.
Селом протікає річка Бовенець.
Голодомор у Медведівці.
За даними різних джерел у селі в 1932—1933 роках загинуло близько 25 чоловік. На сьогодні встановлено імена 17. Мартиролог укладений на підставі поіменних списків жертв Голодомору 1932—1933 років, складених Бокиївською сільською радою. Поіменні списки зберігаються в Державному архіві Хмельницької області.

</doc>
<doc id="314488" url="?curid=314488" title="Мирівка (Хмельницький район)">
Мирівка (Хмельницький район)

Ми́рівка — село в Україні, у Волочиській міській територіальній громаді Хмельницького району Хмельницької області. Населення становить 410 осіб.
Географія.
Селом протікає річка Бовенець.
Символіка.
Затверджена 16 травня 2018 р. рiшенням № 10-38/2018 XXXVIII сесії міської ради VII скликання. Автори — В. М. Напиткін, К. М. Богатов, Л. А. Івасечко, Л. А. Сусь, В. М. Пастух, Л. І. Бунда, С. О. Рольська, Г. І. Гасак, Н. Ю. Курейко.
Герб.
В срібному щиті з лазуровою облямівкою, розімкненою згори, червоне намисто з коралів, всередині якого червоне сонце з шістнадцятьма променями. Щит вписаний в декоративний картуш і увінчаний золотою сільською короною. Унизу картуша напис «МИРІВКА».
Срібний щит із розімкненою лазуровою облямівкою — стилізований півострів, на якому знаходилося село. Традиційне українське намисто — символ жінки Немири, яка, за легендою, заснувала село і від чийого імені походить назва села Немиренці. Сонце — символ Поділля, життя, тепла, світла, спокою і миру, тобто сучасної назви «Мирівка».
Прапор.
Квадратне біле полотнище з боків і знизу має сині смуги в 1/12 ширини прапора. В центрі червоне намисто з коралів, всередині якого червоне сонце з шістнадцятьма променями.
Голодомор в Мирівці.
За даними різних джерел в селі в 1932—1933 роках загинуло близько 10 чоловік. На сьогодні встановлено імена 5. Мартиролог укладений на підставі поіменних списків жертв Голодомору 1932—1933 років, складених Федірківською сільською радою. Поіменні списки зберігаються в Державному архіві Хмельницької області.

</doc>
<doc id="314489" url="?curid=314489" title="Мислова (Хмельницький район)">
Мислова (Хмельницький район)

Село Мислова знаходиться в південно-західній частині України на Подільській височині. Це - крайня західна точка Хмельницької області. Село Мислова входить до складу Волочиської  об’єднаної територіальної громади.
Площа населеного пункту - . Населення становить 365 чоловік. У села Мислова чудове місце розташування. До адміністративного центру Волочиської  об’єднаної територіальної громади   міста  Волочиська - 5 км , до адміністративного центру іншої громади смт. Підволочиськ Тернопільської області – 10 хвилин ходьби ( фактично село Мислова і смт Підволочиськ розділяють міст через річку Збруч та  перехід через Оболонь.) Також наше село Мислова має дуже вигідне транспортне сполучення, так як через село проходить траса державного значення Умань-Львів-Краківець ( відстань до обласного центру Тернопіль-38 км,а до обласного центру Хмельницький – 76 км.), тричі на день є автобусне сполучення Мислова-Підволочиськ-Волочиськ, до залізничного вокзалу смт Підволочиськ – до 2 кілометрів.
Орендатори земельних паїв - СТОВ «Терра» та  ТОВ «Волочиськ Агро»
Історія.
Перша писемна згадка —згадується в акті про поділ володінь князів Збаразьких від 9 липня 1463 року.
Від покоління до покоління переходить цікава легенда про село Мислова. Давним-давно, ще з незапам'ятних часів росли у цій місцевості густі незаймані ліси. В цій діброві привільно і мирно вживалися бурі ведмеді і саблезубі тигри, стрункі олені та граціозні лані, зграї сірих вовків та диких собак. Одного дня, переслідуючи пораненого оленя, забрів якось сюди Ант, мисливець недалекого племені, і сподобалась йому ця місцевість, і лишився він тут жити. Село на честь свого першого господаря, мисливця Анта, стали називати Мисловою.
Інша версія походження  назви села випливає само собою , тобто назва походить від унікальної голубої глини - мислівки, поклади якої знаходилися на берегах річечки Грабарки(притока Збруча).,і  яку використовували для виготовлення глиняного посуду .
Вперше поселення Мислова згадується в акті про поділ володінь князів Збаразьких від 9 липня 1463 року. За часів Галицько-Волинського князівства і в наступні віки біля села проходив великий торговий шлях із Заходу на Схід. Село зазнавало частих набігів татар і інших завойовників. З 1569 року село належало до Кременчуцького повіту Волинського воєводства. Яким тільки панам не належало село Мислова: і литовцям, і полякам, і австрійцям, і туркам. Пани нещадно експлуатували селян. Це стало причиною активної участі населення у визвольній війні проти польсько-шляхетського панування. В окремих сім'ях мисловчан зберігаються відомості про те, що їх предки хоробро воювали у війську Богдана Хмельницького - це козаки Малащук І., Корженівський К., Павенський І. В 1772-1793 роках правобережна частина села відійшла до Австрії, лівобережна - до Росії.
З того часу на карті з'явилось дві Мислови. Після реформи 1861 року селянські двори одержали право на землю садибну і польову. Проте її потрібно було ще викупити у пана. На початку ХХ століття один селянський двір володів в середньому 3,5 десятинами землі. Більша частина землі була зосереджена в руках поміщиці Ю. Ледуховської, котрій належало село. Сама поміщиця жила у Волочиську в тому місці, де тепер старий парк і професійний ліцей. Тяжке життя і безправ'я примушувало селян до активних форм протесту. Так, восени 1907 року вони відмовилися збирати врожай, вимагаючи підвищення платні.
Навесні 1909 року окремі селяни знову відмовились працювати на панському полі. І знову повітовий справник змушений був викликати військовий загін.
В 1865 році в Мислові відкрилася парафіяльна двокласна школа.
В 1916 році школа стара чотирикласною. Великою повагою користувалися вчителі Деркачук Дмитро Васильович, Фріда Захарівна Мосьондз. Грамотними серед дорослого населення було всього декілька чоловік, серед них Мельник Сидір, Любар Петро, Малащук Гнат. Лікарні в селі не було. До хворих викликали фельдшера Фогельмана Гершка, який проживав у Волочиську-1.
Під час першої світової війни жителі Мислови, яка опинилася в зоні військових дій, зазнали всяких бід прифронтового життя. В 1914 році були мобілізовані і воювали Ящишин Григорій, Стасюк Ларіон. За хоробрість вони були нагороджені військовими нагородами ( залізними хрестами).
У кінці лютого 1918 року в Мислову вступили австро-німецькі війська.
21 листопада 1920 року село було остаточно окуповане більшовиками.
У 1929 році розпочався процес примусової колективізації.Спочатку колгосп називався імені Котовського, потім - "20-річчя жовтня". Першим головою колгоспу був Барболюк І.К.
В 1930-40 рр. головою колгоспу працював Єремішин Г.В.. В 1941 році він загинув на фронті. Землі в колгоспі було небагато - 400 гектарів. Тяглова сила-коні і воли. Врожаї збирали мізерні. В цей час посилились репресії щодо селян, які уміли працювали біля землі. Їх розкуркулювали, висилали в Сибір, Якутію. Така доля спіткала Зданевича А., Дацюка І. та інших.
Йшов час, держава надавала селу допомогу, з'явилася техніка, збільшилась урожайність зернових. Напередодні війни в колгоспі вже було два трактори, чотири сівалки, три жатки, молотарка.
В липні 1941 року в село зайшли німці.
12 березня 1944 року у село зайшли радянські війська. Мислова була звільнена частинами 10-го гвардійського Уральського добровольчого танкового корпусу під командуванням генерал-лейтенанта Балова Є.О. та 8-ї стрілецької гвардійської дивізії.
В 1967 році артіль влилась в колгосп "Червона зірка". На той час це було багате господарство. В 1970 році грошові прибутки в артілі становили 1 млн. 500 тис. карбованців. За сумлінну працю орденом Леніна нагороджений бригадир рільничої бригади Л.С.Покришко.
В 1990 році побудована нова школа. З 1996 року це неповна середня школа, у якій на даний час навчається 38 учнів.
В 1987 році введено в експлуатацію фельдшерський пункт. В селі Мислова працює один магазин.
За кошти правління СВК "Червона зірка" і  жителів села  в 1997 році побудовано церкву.
В 2007 році проведено капітальний ремонт Мисловецького клубу, встановлено пам'ятний знак жертвам Голодомору 1932-1933 років в Україні.
Сьогодення.
Є церква Преображення Господнього (1998).
Діє школа I—II ст., медпункт, клуб.

</doc>
<doc id="314490" url="?curid=314490" title="Мочулинці">
Мочулинці

Мочу́линці — село в Україні, у Війтовецькій селищній територіальній громаді Хмельницького району Хмельницької області. Населення становить 124 особи.
В листопаді 2016 парафія Свято-Троїцького храму УАПЦ перейшла до УПЦ КП.

</doc>
<doc id="314491" url="?curid=314491" title="Нова Гребля (Хмельницький район)">
Нова Гребля (Хмельницький район)

Нова́ Гре́бля — село в Україні, у Волочиському районі Хмельницької області. Населення становить 243 осіб. Орган місцевого самоврядування — Новогреблівська сільська рада.
Географія.
Селом протікає річка Случ.
Історія.
У 1906 році село Базалійської волості Старокостянтинівського повіту Волинської губернії. Відстань від повітового міста 66 верст, від волості 4. Дворів 99, мешканців 510.

</doc>
<doc id="314492" url="?curid=314492" title="Новоленськ">
Новоленськ

Новоле́нськ — село в Україні, у Наркевицькій селищній територіальній громаді Хмельницького району Хмельницької області. Населення становить 198 осіб.
Географія.
Село розташоване на правому березі річки Південний Буг.

</doc>
<doc id="314493" url="?curid=314493" title="Ожигівці">
Ожигівці

Ожи́гівці — село в Україні, у Волочиській міській територіальній громаді Хмельницького району Хмельницької області. Населення становить 413 осіб.
Розташування та географія місцевості.
Село розташоване на лівому березі річки Збруч за 12 кілометрів від районного центру і залізничної станції Волочиськ на лінії Хмельницький — Тернопіль.
Назва.
Існують різні тлумачення назви села Ожигівці. Одні твердять, що назва походить від складових слів «ожина» і «вівці». Більш достовірні джерела свідчать, що назва походить від слова «обжигать» (цеглу, гончарні вироби). А ще, за тлумаченням літописця Степана Левицького, назва цього села походить від слова «гожий», тобто гарний, красивий і «овци», вівці, які паслись на безмежних полях отарами.
Символіка.
Затверджена 16 травня 2018 р. рішенням № 9-38/2018 XXXVIII сесії міської ради VII скликання. Автори — В. М. Напиткін, К. М. Богатов, О. Л. Кравчук, С. В. Криворучко, Т. Л. Державець, В. В. Білокриницький, О. В. Пшедзял, Л. І. Фрезюк, В. І. Фрезюк, В. В. Школьник, С. П. Сеник, Г. Є. Кравчук, В. А. Кулик.
Герб.
Щит перетятий хвилясто на червоне муроване і срібне поля. В першій частині срібна голова вівці, супроводжувана в главі справа золотим безантом, у главі зліва золотим глечиком. В другій частині червоний якір в стовп, супроводжуваний по сторонам чорними смолоскипами із золотим полум'ям із червоною облямівкою, поставленими в стовп. Щит вписаний в декоративний картуш і увінчаний золотою сільською короною. Унизу картуша напис «ОЖИГІВЦІ».
Овеча голова відображає одну з версій про походження назви села («гожі»), мурована частина — ще одна версія походження назви («обжигати») цеглу. Безант (монета) — символ ярмарків, що відбувалися в селі, глечик — символ гончарних промислів. Якір означає, що в давнину село було портовим, смолоскипи — легенду про підземний хід до Токів.
Прапор.
Квадратне полотнище поділене хвилясто горизонтально на рівновеликі червону, муровану чорним, і білу смуги. В центрі верхньої смуги біла голова вівці, у древковій верхній частині жовтий круг, у вільній верхній частині жовтий глечик. В центрі нижньої частини червоний вертикальний якір, по сторонам від якого чорні вертикальні смолоскипи із жовтим полум'ям з червоною облямівкою.
Історична довідка.
У складі Королівства Ягеллонів, Османської імперії і Речі Посполитої.
Перша згадка про древнє поселення Ожигівці датується 30 березня 1430 року, коли воно було подароване великим князем литовським Свидригайло пану Івану Макосікевичу, нащадки якого стали називати себе князями Збаразькими. Поселення було центром Ожиговецького ключа (повіту), що сягав верхів'я Південного Бугу.
У минулому Ожигівці були містечком. До складу Ожиговецького маєтку входили населені пункти Нова Гребля (в даний час Збручівка), Соболівка, хутір Почапинці. Здавна до нього було приписане село Токи теперішнього Підволочиського району Тернопільської області як передмістя і мало назву Пригородок.
З документів 1463 року відомо, що Ожигівці тоді належали Андрію Збаразькому. Потім село перейшло у власність до його дружини Ганни Гербуртівни. Вона подарувала Ожигівці, названі Новим Збаражем, наймолодшому синові Михайлові.
Поселення Ожигівці згадується як містечко у 1545 році. За словами літописця Степана Левицького, у 1596 році містечко було торговельним — тут відбувались великі ярмарки, куди з'їжджались закордонні купці, які закуповували і відправляли за кордон цілими отарами вівці. Підтримувалися торговельні зв'язки з іншими містами. Збереглись перекази про річковий торговельний шлях по Збручу з пристанню в селі Яхнівці. Це свідчить про те, що в умовах розвитку феодальних відносин Новий Збараж поступово переріс у ремісничо-торговельний осередок і адміністративний центр волості, до складу якої входило декілька сіл і замок на півострові, який омивався з трьох сторін водами Збруча.
Селяни платили численні податки (надимне) державі і феодалам. Так, у 1583 році з містечка Новий Збараж князь Степан Касозький брав податок з 247 димів. Тоді ж, як для порівняння, у містечку Волочиськ, яке належало князю Владиславу Збаразькому, платили такий же податок з 135 димів. Про величину тогочасних Ожигівців можна судити хоча б з того, що в 1583 році біля ринку в центрі містечка було 52 будівлі. Тут відбувалися не лише великі ярмарки. Люди збиралися сюди і для щоденної торгівлі. Від ринку розходилися вулиці, на яких були крамниці і склади, будинки торговців, ремісників та їх майстерні. Головні вулиці вели до двох міських воріт.
Спорудження Новозбаразького замку, який мав стратегічне значення, згадується в історичних джерелах кінця XVI — початку XVII століття. Сама місцевість наче запрошувала побудувати над Збручем укріплення, яке б служило надійним захистом від ворогів. Щоб надати споруді могутності і неприступності, перед замком вибрали стільки землі і каменю, що води ставу підступили до самих кам'яних скель, використаних як фундамент. Башти замку з'єднувалися між собою оборонними мурами. Східну башту до основи розібрали під час Першої світової війни (під час перебування російської армії проклали дорогу між Волочиськом і Підволочиськом), а західну вже в 1950-х роках. Збереглися перекази про підземний перехід до замку від Яхновецького лісу. Він був у висоту майже на повний зріст людини і на його стінах на певній відстані одна від одної розміщувались чаші, у які вставляли смолоскипи у вигляді теперішніх свічок для освітлення. Ще й досі у різних місцях Ожигівців дають про себе знати ями, льохи, підземні ходи.
Населення Ожигівців становило на той час понад 3000 мешканців. Передмістя та фільварок — територія сучасного села Токи Підволочиського району Тернопільської області — понад 500 мешканців. А всього в Ожиговецькій волості було 1075 димів (будинків) та 15 поселень. Є всі підстави стверджувати, що вже в 1613 році місто користувалося магдебурзьким правом.
У 1613 році власниками Новозбаразької волості стали князі Вишневецькі. Вони відновили назву «Ожигівці». Документи свідчать і про те, що в 1618 році містечко Ожигівці зазнало турецько-татарського нападу, було зруйноване і відтоді «не піднеслося», втративши значення торгового міста. Завдяки працьовитим людям воно відбудувалося, проте жило під постійною загрозою нападів та під тягарем поневолювачів.
Згадуються Ожигівці і в історичних документах про визвольну війну українського народу 1648—1654 років. Тут зустрічався Богдан Хмельницький з кримським ханом, союзником козаків у битві поблизу Берестечка. У переказах збереглись назви козацьких доріг, могил та насипів, які були на навколишній території. Довгий час над Збручем при виїзді з села, врісши глибоко в землю, стояв кам'яний хрест. Це місце здавна носило назву «збірна могила». В Ожигівцях поширена легенда про те, що колись над Збручем була церква, яка під час богослужіння провалилася з людьми в безодню. Можливо, що під час нападу ворога люди ховалися за захисними стінами культового приміщення, яке могло й провалитися. Загадковим був невеликий насип-горбок на березі Збруча біля колишнього в'їзду в замок. У 1962 році його розрівняли бульдозером під час будівництва мосту на Збручі і знайшли чимало людських скелетів, розміщених на різній глибині. У розритій могилі були також знищені корозією металеві предмети, різні черепки та монети. Історія цього поховання невідома. Є лише дані, що за цим горбком, за Збручем, стояв костел, на який свого часу була перероблена башта старого замку-фортеці. Ще одна церква була збудована з південного боку села. За словами старожилів, вона збудована у 1830—1850 роках з червоної цегли, яку завозили з села Шельпак.
Після закінчення визвольної війни українського народу (1648—1654 р.р.) Ожигівці залишилися і надалі під владою Польщі.
Князь Михайло Сервацій Вишневецький (помер 1744 року) був останнім чоловіком в роді Вишневецьких. Маєток був поділений і в 1764 році Ожигівці та інші села було продано литовському хорунжому графу Чернецькому, який мав свою резиденцію в замку.
В історичних джерелах 1764 року передмістя, на якому були ожиговецькі господарства — токи і жили люди, вперше згадується як село Токи.
У складі Російської імперії.
За другим поділом Польщі у 1772 році, коли галицькі землі забрала Австро-Угорщина і східним кордоном для неї став Збруч, Токи відійшли до неї, а Ожигівці залишилися у складі Російської імперії. Припинилися торговельні зв'язки і з того часу Ожигівці почали втрачати славу своїх ярмарків, значення торгового центру. В основному місцеві жителі і новоприбулий люд займались землеробством. Ожигівці набули суто сільськогосподарського значення, але ще десятиліттями вважалося прикордонним містечком над Збручем.
І нині лише назва частини села Токи біля руїн старовинного замку — Пригородок — нагадує про те, що поруч було місто Ожигівці.
Архівний документ Хмельницького історичного музею свідчить, що у 1875 році в Ожигівцях було вперше відкрито сільське училище при православній церкві — 1 клас, у якому навчалося 47 хлопчиків і 11 дівчаток.
Жителі в основному займалися землеробством, але вся земля була поміщицька. Землевласник Малинський-Марк-Емануїл-Зот-Михайлович мав 1844 десятини землі.
Життя селян було важким. Крім поміщицького тягаря, над ними висів ще й церковний. Церкві належало 108 десятин землі. Частину цієї землі повинні були обробляти прихожани своїми знаряддями. Священик лише давав насіння на посів. Ця церква, за словами старожилів, була висвячена на Різдво Пресвятої Богородиці.
З 1809 по 1917 рік село Ожигівці належало графу Малинському І. П. Після повалення влади Тимчасового уряду в жовтні 1917 року жителі села стали розбирати поміщицьке майно, вирубали навколишній ліс.
У лютому 1918 року село потрапило під австрійсько-німецьку окупацію. Гайдамаки, які прибули в село, наклали на жителів велику контрибуцію. Їх жорстока розправа з населенням стала причиною заворушення. Організатором боротьби селян проти гайдамаків став Пилип Ярмошко.
Визвольні змагання. Радянська окупація.
У 1919 році село зайняли радянські військовики, тому в червні цього ж року армія УНР тимчасово звільнила село. Під час боїв із українською армією з місцевих жителів формувалися загони колаборантів під керівництвом Ковальчука Зусима і Мосьондза Степана, які загинули в 1919 році під Гусятином.
У липні 1920 року село на короткий період знову потрапило під радянську окупацію. З середини вересня українці та поляки перейшли в контрнаступ і Червона Армія відступила. Оскільки польські правлячі кола не мали змоги продовжувати війну, вони, всупереч вимогам Атланти, 12 жовтня 1920 року підписали договір про перемир'я. Юзеф Пілсудський, відтягнувши сили за Збруч, залишив на зайнятій союзниками території війська Симона Петлюри. Але українським військовим не щастило розгорнути визвольні бої на Східній Україні, їх витіснили радянські війська, які 21 листопада 1920 року підійшли до Збруча. Це були останні години перебування на подільській землі українських військових частин.
На Збручі стали прикордонники: в Токах — польські, в Ожигівцях — радянські. З 18 березня 1921 року за Ризьким мирним договором Токи у складі Західної України відійшли до Польщі. Знову були поставлені прикордонні стовпи біля Збруча.
У 1921 році був створений комітет незаможних селян, очолюваний Садовським Степаном. Також для постачання армії організовувалася заготівля хліба. З райцентру до села були прикріплені уповноважені.
Пізніше в селі стали діяти медичний пункт та клуб, впроваджувалося обов'язкове початкове навчання дітей і приймалися заходи по ліквідації неписьменності серед населення. За переказами, першим директором школи був Чекерда.
У 1929 році біднотою був створений колгосп. Першим його головою було обрано вчителя Гранатира Романа Олексійовича. Головою сільради в Ожигівцях в той час був Винник Василь, який пізніше виїхав з села, був репресований і реабілітований посмертно в 1960-х роках. Активними депутатами і комсомольцями тоді були Мотря Петрівна Лаптута та Марія Тимофіївна Громська. Комсомольська організація в Ожигівцях існувала з 1927 року. Першим її секретарем був Гунько Григорій.
З часом зростала технічна оснащеність сільського господарства, почали зростати врожаї, але села не обминули репресії 30-х років та голодомор. Масова колективізація стала причиною розкуркулювання заможніших селян (надто багатих в селі не було) та їх висилки у північні райони країни. У пам'яті старожилів збереглися прізвища людей, яких було розкуркулено і сім'ями виселено: Ревуцька Оляна, Ковальчук Марія, Кашуба Олександр, Мельник Дмитро, Турта Данило. Настав страшний голод 1933 року. Точних даних про кількість жертв немає.
Голодомор в Ожигівцях.
За даними різних джерел в селі в 1932—1933 роках загинуло близько 20 чоловік. На сьогодні встановлено імена 9. Мартиролог укладений на підставі поіменних списків жертв Голодомору 1932—1933 років, складених Ожигівською сільською радою. Поіменні списки зберігаються в Державному архіві Хмельницької області.
У 1937—1938 роках була розібрана досить гарна православна церква, яка могла б стати історичною пам'яткою. За словами старожилів, у церкві були дорогі ікони, а священик мав цінну бібліотеку, книги з якої були викинуті на вулицю та в рови. Лише дехто з письменних людей, боячись, підібрав якусь книгу. При церкві був чудовий сад з рідкісними деревами та кущами, який також було знищено, лише деякі кущі люди попересаджували до себе.
До німецько-радянської війни в колгоспі було побудовано ряд виробничих приміщень для утримання худоби, місцеву електростанцію, контору артілі, млин, склад зернотоку.
Найкращими виробничими ударницями на цей час були комсомолка Ковальчук Юстина, дочка багатодітної розкуркуленої вдови Ровенець Ганни та інші. У 1939 році найкращі колгоспники села Лаптута І. Т., Іванусь В. Г., Дзюг Г. відвідали Всесоюзну сільськогосподарську виставку в Москві.
В селі станом на 1 січня 1940 року був пологовий будинок на 3 місця, троє сезонних дитячих ясел, які обслуговували 135 дітей, один фельдшерський пункт, семирічна школа, у якій працювало 5 вчителів і навчалося 250 учнів.
В довоєнний період головою сільської ради в Ожигівцях був Садовський Степан Григорович, а секретарем працював Винник Федір Мартинович.
Ожигівці під час Другої Світової війни та післявоєнні роки.
З 5 липня 1941 року село перебувало під німецькою окупацією. За період окупації на примусові роботи до Німеччини було вивезено 135 чоловік, багато з яких не повернулося. Збитки, нанесені нацистськими окупантами, становили в той час 972500 карбованців.
У результаті Проскурівсько-Чернівецької операції військ 1-го Українського фронту 5 березня 1944 року село знову під владою СРСР.
В роки війни загинуло 104 ожигівчан, багато повернулося каліками і залишилось інвалідами до самої смерті. 152 чоловіка отримали радянські нагороди за участь у війні на боці СРСР.
В повоєнний час в селі проживало багато матерів і вдів, які не дочекалися з фронту синів і чоловіків. Було багато сиріт і майже в усіх сім'ях велика матеріальна скрута. З Ожигівців та усіх околиць лівобережжя Збруча люди обмінювали одяг та інші особисті речі на продукти у жителів приєднаної з 1939 року Західної України, у яких з продуктами було краще становище.
Відбудова колгоспу і рідного села відбувалась у важких умовах. Колгоспники передали артілі частину своєї худоби, землю орали биками та власними коровами, бо не вистачало коней.
У 1945 році почали повертатися фронтовики та вивезені до Німеччини сільські жителі.
Нелегкими для ожигівчан були голодні 1947–1948 роки. Незважаючи на важкі часи, працювала школа, пологовий будинок, фельдшерський пункт, клуб, бібліотека.
У повоєнний період першим головою сільської ради в Ожигівцях став Іван Салко, а першим головою колгоспу Будний, який пізніше був репресований та реабілітований посмертно.
З часом почали зростати здобутки колгоспу, покращився рівень життя населення, адже люди працювали не тільки від зорі до зорі, а й навіть ночами не покладаючи рук.
В 50-х роках в колгосп почала надходити техніка, засоби захисту рослин та інше.
У 1961 році Ожиговецька артіль ім. Сталіна об'єдналася з Вочковецькою. Об'єдналися і обидві сільські ради. Сільська рада стала називатися Ожиговецькою і центральною садибою колгоспу «Шлях до комунізму» стало село Ожигівці. На той час головою сільської ради був Козак Сава Федорович, а головою колгоспу Дишльовський Яків Петрович, який очолював його до 1975 року.
В 70-ті роки колгосп зміцнів, поліпшився добробут його працівників, жителі села з року в рік справляли новосілля. В Ожигівцях у 1967—1970 роках був побудований сільський будинок культури, магазин, з райцентру прокладено дорогу з твердим покриттям, село електрифікували. У 80-ті та 90-ті роки у колгоспі було збудовано багато нових будівель та споруд, побудовано приміщення школи-дитсадка, два чотириквартирні житлові будинки для спеціалістів.
Часи незалежності.
У 1993 році майно і орна земля колгоспу була поділена між двома колгоспами — «Новий шлях» с. Ожигівці та ім. Івана Франка с. Вочківці.
Головою правління першого став Партика Петро Петрович, а другого — Курдибаха Тимофій Станіславович. Сільська рада залишилася єдиною для обох сіл. Сільським головою працює Бура Анатолій Володимирович.
В 1993 році в Ожигівцях колгосп став колективним сільськогосподарським підприємством, яке в 2000 році було реформоване в сільськогосподарський виробничий кооператив «Ожиговецький». Його сільськогосподарські угіддя становлять 1589 га, з них орної землі 1216 га.
У 2003 році відбувся референдум і було роз'єднано Ожиговецьку сільську раду на Ожиговецьку і Вочковецьку. До складу Ожиговецької сільської ради ввійшли села: Ожигівці, Соболівка і Петрівське. А до Вочковецької відійшли села: Вочківці, Вільшани, Петрівщина.
У 2005 році в селі Ожигівці на базі збанкрутілого СВК «Ожиговецький» було створене приватне підприємство «Агромета», директором якого став Лемешко Василь Федорович. Сьогодні в селі діє загальноосвітня школа І-ІІ ступенів, дитячий садок, фельдшерський пункт, бібліотека, будинок культури, буфет, відділення зв'язку, один магазин приватної торгівлі і один магазин від ГВП «Світлана».
Населення, яке проживає на території сільської ради, становило 502 особи.
Площа населеного пункту Ожигівці становить 150 га, Соболівка — 32 га, Петрівське — 66 га.
У травні 2008 року в селі був встановлений пам'ятник жертвам Голодомору 1932—1933 років та політичних репресій.
У 2015 році Ожигівці увійшли до Волочиської ОТГ, Ожиговецьку сільраду ліквідовано. У 2017 році створено Ожиговецький старостинський округ.

</doc>
<doc id="314494" url="?curid=314494" title="Павликівці">
Павликівці

Павли́ківці — село в Україні, у Війтовецькій селищній територіальній громаді Хмельницького району Хмельницької області. Населення становить 369 осіб.
Історія.
Власником села був Миколай Гербурт, який віддав його в заставу Себастьяну Ґралєвскому та Анні Людзіцкій. Близько 1615 р. його син Ян підтвердив заставу.
В листопаді 2016 парафія Свято-Введенського храму УАПЦ перейшла до УПЦ КП.

</doc>
<doc id="314495" url="?curid=314495" title="Пальчинці (Хмельницький район)">
Пальчинці (Хмельницький район)

Па́льчинці — село в Україні, у Волочиській міській територіальній громаді Хмельницького району Хмельницької області. Населення становить 9 осіб.
Символіка.
Затверджена 17 жовтня 2018р. рiшенням №871 XLVII сесії міської ради VII скликання. Автори - В.М.Напиткін, К.М.Богатов, Григорій Федотович Пасєка , Ігор Анатолійович Чорний, Наталія Анатоліївна Миколюк, Андрій Григорович Воловський, Володимир Олександрович Кучерявий. 
Герб.
В щиті, розтятому золотим і червоним, ключ перемінних з полями кольорів у стовп, з вушком у вигляді розширеного порожнистого хреста. Щит вписаний в декоративний картуш і увінчаний золотою сільською короною. Унизу картуша напис "ПАЛЬЧИНЦІ". Ключ означає прикордонне розташування села в момент його заснування. 
Прапор.
Квадратне полотнище поділене вертикально на дві рівновеликі смуги – жовту древкову і вільну червону, на лінії перетину вертикальний ключ, поділений вертикально навпіл змінними з полями кольорами, з вушком у вигляді розширеного порожнистого хреста. 

</doc>
<doc id="314496" url="?curid=314496" title="Пахутинці">
Пахутинці

Пахутинці — село в Україні, у Наркевицькій селищній територіальній громаді Хмельницького району Хмельницької області. Населення становить 400 осіб.
Історія.
Під час організованого радянською владою Голодомору 1932—1933 років померло щонайменше 277 жителів села.

</doc>
<doc id="314497" url="?curid=314497" title="Петриківці (Хмельницький район)">
Петриківці (Хмельницький район)

Петрикі́вці — село в Україні, у Війтовецькій селищній територіальній громаді Хмельницького району Хмельницької області. Населення становить 380 осіб.
Голодомор в Петриківцях.
За даними різних джерел в селі 1932 – 1933 роках загинуло близько 15 чоловік. На сьогодні встановлено імена 7. Мартиролог укладений на підставі поіменних списків жертв Голодомору 1932-1933 років, складених Петриковецькою сільською радою. Поіменні списки зберігаються в Державному архіві Хмельницької області.

</doc>
<doc id="314498" url="?curid=314498" title="Петрівка (Хмельницький район)">
Петрівка (Хмельницький район)

Петрі́вка — село в Україні, у Волочиській міській територіальній громаді Хмельницького району Хмельницької області. Населення становить 106 осіб.
Символіка.
Затверджена 17 жовтня 2018р. рiшенням №873 XLVII сесії міської ради. Автори - В.М.Напиткін, К.М.Богатов, Г.В.Басистюк, Л.В.Сек, Л.М.Кузьмак, Г.І.Джула, О.М.Басистюк.
Герб.
Щит скошений чотиридільно. В першій і четвертій золотих чвертях червоні квітки, у другій і третій зелених золоті бджоли. Щит вписаний в декоративний картуш і увінчаний золотою сільською короною. Унизу картуша напис "ПЕТРІВКА".
Золото і зелень – символ двох історичних частин села, бджоли і квіти – символ розвинутого бджолярства.
Прапор.
Квадратне полотнище поділене діагоналями на чотири частини. На верхній і нижній жовтих червоні квіти, на древковій і вільній зелених жовті бджоли. 

</doc>
<doc id="314499" url="?curid=314499" title="Бутівці (Волочиський район)">
Бутівці (Волочиський район)

Бутівці (до 2016 року — Петрівське) — село в Україні, у Волочиській міській територіальній громаді Хмельницького району Хмельницької області.
Населення становить 37 осіб.
Географія.
Село розташоване на правому березі річки Збруч.
Історія.
У 1906 році хутір Авратинської волості Старокостянтинівського повіту Волинської губернії. Відстань від повітового міста 70 верст, від волості 15. Дворів 2, мешканців 8.

</doc>
<doc id="314500" url="?curid=314500" title="Петрівщина">
Петрівщина

Петрі́вщина — село в Україні, у Волочиській міській територіальній громаді Хмельницького району Хмельницької області. Населення становить 35 осіб.
Географія.
Село розташоване на лівому березі річки Збруч.

</doc>
<doc id="314501" url="?curid=314501" title="Писарівка (Волочиський район)">
Писарівка (Волочиський район)

Пи́сарівка — село в Україні, у Війтовецькій селищній територіальній громаді Хмельницького району Хмельницької області. Населення становить 1837 осіб.
Розташування та географія місцевості.
Село Писарівка лежить на Правобережній частині України, у західній частині Волино-Подільської височини за 20 км від річки Збруч, притоки Дністра. Через село протікає річка Гнила. Відстань до районного центру — 24 км.
Сусідні населені пункти:
Назва.
За легендою, село отримало свою назву від імені писаря, який тут проживав. У давнину освічених людей було мало, тому до писаря сходилися люди з навколишніх поселень, щоб він написав чи розтлумачив якісь папери. Люди так і говорили: «Іду до писаря Івки», тобто до Писарівки. Так і закріпилася ця назва за селом — Писарівка. У XVI—XVIII ст. писар не лише складав документи, листи, але й виконував доручення державної адміністрації та окремих великих феодалів, був особою важливою і відомою, тому деякі населені пункти України, у яких жили писарі, отримували назву «Писарівка». Така назва населених пунктів могла походити також від першого поселенця писаря або від хутора, котрий був у власності писаря і згодом перетворювався на значне село.
Історія.
Судячи з назви, вже в старовину Писарівка була великим та значним селом. Вперше село Писарівка згадується в документах 1593 р., однак існує ймовірність його ранішого (на 50-100 років) заснування. У другій половині XVII ст. Писарівка не раз була об'єктом нападів турків і татар, які його руйнували. Мешканці села брали участь у гайдамацькому повстанні 1734 року. Восени цього року тут діяли гайдамацькі загони Івана Кобуцького.
Село Писарівка перебувало у володінні Станіслава Собищанського, а в кінці ХІХ ст. належало поміщикові Мартину Часновському, а село Війтівці — пану Скибинецькому.
За даними 1896 р. в Писарівці та Війтівцях нараховувалось 108 дворів з населенням 901 українців, 50 поляків, 82 євреїв. Всі селяни займались землеробством. За кількістю землі вони ділились на «поєдинкових», що мали по 16 моргів і «пікових», що мали по 8 моргів землі. Селяни вели трипільне господарство, сіяли озиму пшеницю, ячмінь, овес, гречку, горох, просо. Врожаї були середні, сінокосів у селян було дуже мало, більшу частину яких вони перетворили на ріллю. Свого хліба у селян було мало. Його збирали стільки, що вистачало для власних потреб. Коли ж виникали потреба у селянина частину хліба восени продати, то навесні він мусив купувати хліб.
Безземельні селяни працювали на панській землі в місцевому фільварку. Серед них майже кожен знав ремесло шевця. У селі була церковноприходська школа, у якій у 1893 році навчалось 25 хлопчиків. На утримання школи з коштів прихожан церква виділяла лише 130 крб., у той час, коли на утримання церкви відпускалось 324 крб.74 коп. Крім того, церква мала понад 85 десятин землі.
Медичне обслуговування населення було відсутнє, у результаті чого часто відбувались епідемії інфекційних хвороб. Так, у 1847 році в селі була епідемія кору, у 1848 році — холери, у 1859 році — кору і шигельозу (тоді називали дизентерією), у 1872 році — холери.
У 1909 році помер пан Скибинецький, який часто хворів і лікувався за кордоном. Після його смерті опікуни його дітей (5 синів і дочки) розподілили землю між синами (йому належало декілька сіл). Село Війтівці було передано в оренду на 7 років посесору Шульцу, який платив пані Скибинецькій грішми, які мали бути посагом єдиній дочці. Він володів цією землею до приходу радянської влади.
У 1917 році в селі було 222 двори, з них бідняцьких — 114, середняцьких — 78, заможних селян — 23, куркульських — 7. всього землі було 1520 га, з яких граф Часновський мав 660 га, піп і дяк — 40га, селяни — 820га і 82 двори були зовсім безземельні.
Жовтневий переворот 1917 року мав наслідки і для мешканців Писарівки. Почався розгром поміщицьких маєтків і в 1918 р. заарештували Шульца, а панську землю розділили між селянами. Насамперед наділили безземельних селян, а потім — малоземельних. У 1917 році була заснована початкова школа, яка розміщувалась в маленькій хатинці. Після громадянської війни вона продовжила своє існування. Учителем був Каспровський, який закінчив духовну семінарію та був хорошим організатором. Хор його учнів займав перші місця на районних конкурсах.
У лютому 1918 р. в село вступили австро-угорські війська. Незабаром повернувся в с. Війтівці Шульц, який забирав своїх коней, худобу. В період Визвольних змагань в селі побували формування петлюрівців, денікінців, поляків.
У 1924 році в селі було вперше організовано колгосп під назвою «Зірниця», який об'єднував до 1928 року лише 7 господарств.До кінця 1928 року в колгосп вступило вже 75 дворів і його очолив Степан Пундик. Оскільки в 1930-х роках було два села, кожне з них мало свою сільську раду. У Писарівці першим головою був Пундик Семен Михайлович, а згодом Багазій Павло Сафонович. У Війтівцях громаду села очолював Брилко Антон, секретарем був Фурман Павло Павлович. Жителі села пережили Голодомор 1932—1933 років. У цей час у одноосібників не було зерна як для посіву, так і для харчування. Якщо колгоспників трохи годували на польових роботах, то одноосібники були позбавлені і цього засобу до існування. Селяни з нетерпінням чекали, коли дозріють хліба і, щоб хоч трохи поїсти, змушені були зрізати колоски на колгоспному полі, а за це багатьох було засуджено до позбавлення волі.
Голодомор в Писарівці.
За даними різних джерел в селі у 1932—1933 роках загинуло близько 50 осіб. На сьогодні встановлено імена 38. Мартиролог укладений на підставі даних Книг актів реєстрації цивільного стану та поіменних списків жертв Голодомору 1932—1933 років, складених Писарівською сільською радою. Поіменні списки зберігаються в Державному архіві Хмельницької області.
Після голодних років село почало потроху відновлюватися. У 1935 році колгосп був учасником наради передовиків сільського господарства в місті Москві (головою на той час був Пилип Ніконенко). У 1937 році передові ланки виростили по 512 центнерів цукрових буряків з гектара. П'ятисотниці колгоспу Розвод Агафія, Глущак Марія Войтківна, Урбан Наталка удостоєні державних подяк і премій. Не обминули жителів сіл і політичні репресії 1937 року. Недоброзичливці, яким з певних причин не подобались деякі односельці, писали різні скарги і доноси на них. Як правило, після публікацій подібного наклепницького змісту людей арештовували і безпідставно засуджували до позбавлення волі або розстрілювали.
У 1941 році колгосп ім. Мікояна був кандидатом в учасники ВСХВ у м. Москва.
12 липня 1941 року в село вступили німецько-нацистські війська. Німці жорстоко поводились з населенням: грабували, били, молодь вивозили в Німеччину. Було розстріляно 2 особи, вивезено а примусові роботи в Німеччину 130 осіб, спалено 12 хат. Перед наступом Червоної армії навесні 1944 року було страчено ще 3 особи.
У визволенні села в березні 1944 року, у результаті Проскурівсько-Чернівецької операції військ 1-го Українського фронту брали участь воїни 226 та 280 стрілецької дивізії 4 танкової армії, 17 гвардійської механізованої бригади. 112 воїнів загинуло.
У 1956 році при в'їзді в село зі станції Війтівці на їх могилі було встановлено залізобетонну скульптуру воїна і меморіальну плиту з іменами загиблих. Після визволення села в березні 1944 року багато чоловіків було мобілізовано до війська. 196 односельчан не повернулись до рідного села, залишившись в землях Тернопільщини, Польщі, Німеччини. Їх імена навічно вписані на обеліску воїнам-односельчанам, які загинули в роки війни. Почалась відбудова села і колгоспів. А відбудовувати було що. Внаслідок війни було знищено майже всі господарські будівлі, скоротилося поголів'я коней, великої рогатої худоби, свиней, овець, було розкрадено і знищено машини, дрібний сільськогосподарський реманент, вози. Колгоспи фактично почали будуватись заново. Не вистачало машин, тяглової сили, гартового заліза, вугілля. Всі роботи виконувались кіньми, волами і вручну, урожай збирали косами і серпами.
14 жовтня 1950 року відбулось злиття колгоспів в один, а в 1951 році і два села (Писарівка та Подільське) було об'єднано в одне — Писарівку. Сільську раду очолили голова Глущак Іван Іванович та секретар Андреєва Віра Гордіївна, які працювали до 1953 року. Їх змінили голова Грех Захар Павлович та секретар Грех Григорій Степанович, а в 1957 році — голова Ковбасюк Григорій Григорович та секретар Білий Станіслав Степанович. За цей час колгосп села мав значні успіхи у виробництві і продажі державі сільськогосподарської продукції і в 1954 році був учасником Всесоюзної сільськогосподарської виставки у Москві.
З великою повагою і шаною й донині пам'ятають очільника села Сальнікова Миколу Семеновича, який очолив сільську громаду в 1959 році. За період його роботи в селі покращився благоустрой вулиць, зріс добробут жителів села, забезпечено законність і громадський правопорядок на території сільської ради.
У 1980 році господарство очолив голова колгоспу «Зоря» Гуменюк Олександр Михайлович, який швидкими темпами почав відбудову трохи занедбаного господарства. Було відновлено тваринництво: завезено продуктивні телиці, свині, птицю, вівці. Значно зріс добробут села: повністю газифіковано житлові будинки жителів та приміщення соціальної сфери села, асфальтовано і освітлено майже всі вулиці села, проведено водопровід, відкрито дитячий садок, музичну школу. За цей період в селі з'явились дві нові вулиці, побудовано більше 20 нових будинків.
Писарівська загальноосвітня школа І-ІІІ ступенів.
У школі навчається майже 240 дітей. Випускниками школи є багато видатних особистостей: Концевич Михайло Григорович — Герой Соціалістичної праці, Баталюк Володимир Іванович — генерал-майор бронетанкових військ Армії України, Соколюк Микола Микитович — контр-адмірал, Глущак Анатолій Степанович та Суховецький Микола Миколайович — письменники, члени Спілки письменників України та багато інших.
Соціальна сфера.
В 1972 році в селі було відкрито новий Будинок культури з бібліотекою і великим читальним залом, які донині проводять різноманітні культурно-масові заходи. Особливо славиться щорічне свято «Ой, на Івана Купала». На території села працює фельдшерсько-акушерський пункт, дитячий садок «Зоряночка», Писарівська дитяча музична школа, 10 магазинів, 2 кафе. На території сільської ради працює ТОВ «Лан Ін вест», яке орендує земельні паї жителів села, фермерські господарства «Марія», «Родина». Більше 130 чоловік вийшли з паями і обробляють їх одноосібно.
Дбають в селі і про духовність, діє Свято-Вознесенська православна церква та римо-католицька церква Непорочного Зачаття Пресвятої Діви Марії, заснована у 1754 році. У 2010 році римо-католицькою общиною був введений в дію Дім Захисту Життя, у якому перебувають матері-одиночки з новонародженими дітьми, які опинились у важкому матеріальному становищі й не мають місця для проживання.
До Писарівської сільської ради входить одне село Писарівка, територія сільської ради займає 2839 га. Нині в селі проживає 1700 мешканців, з них понад 100 дітей дошкільного віку, майже 400 — молодих людей.

</doc>
<doc id="314502" url="?curid=314502" title="Поляни (Хмельницький район)">
Поляни (Хмельницький район)

Поля́ни — село в Україні, у Волочиській міській територіальній громаді Хмельницького району Хмельницької області. Населення становить 881 особу.
Символіка.
Затверджена 17 жовтня 2018р. рiшенням №873 XLVII сесії міської ради VII скликання. Автори - В.М.Напиткін, К.М.Богатов, Г.В.Басистюк, О.М.Басистюк.
Герб.
Зелений щит поділений срібним підвищеним прямим хрестом, від якого в чотири сторони відходять золоті цвяхи шапочками назовні. Знизу щита хрест супроводжується двома золотими підвищеннями.
Герб символізує церкву Воздвиження Чесного Хреста, окрім того, зелень і срібло означають зустріч зими і літа. Узвищення - символ пагорбів, серед яких виникло село. Корона означає статус населеного пункту.
Прапор.
Квадратне зелене полотнище поділене прямим білим хрестом на чотири рівні частини. Від ліній перетину хреста до кутів прапора відходять чотири жовтих цвяхи шапочками назовні.
Голодомор в Полянах.
За даними різних джерел в селі в 1932—1933 роках загинуло близько 10 чоловік. На сьогодні встановлено імена 6. Мартиролог укладений на підставі поіменних списків жертв Голодомору 1932—1933 років, складених Полянською сільською радою. Поіменні списки зберігаються в Державному архіві Хмельницької області.

</doc>
<doc id="314503" url="?curid=314503" title="Попівці (Волочиський район)">
Попівці (Волочиський район)

Попі́вці — село в Україні, у Волочиському районі Хмельницької області. Населення становить 508 осіб. Орган місцевого самоврядування— Поповецька сільська рада.
Географія.
Селом протікає річка Безіменна, права притока Случі.
Голодомор в Попівцях.
За даними різних джерел в селі в 1932—1933 роках загинуло близько 10 чоловік. На сьогодні встановлено імена 3. Мартиролог укладений на підставі поіменних списків жертв Голодомору 1932-1933 років, складених Попівецькою сільською радою. Поіменні списки зберігаються в Державному архіві Хмельницької області.

</doc>
<doc id="314504" url="?curid=314504" title="Постолівка (Хмельницький район)">
Постолівка (Хмельницький район)

Посто́лівка — село в Україні, у Волочиській міській територіальній громаді Хмельницького району Хмельницької області. Населення становить 260 осіб. Староста — Олійник Валерій Федорович.
Історія.
Село згадується у грамоті 1 березня (10 березня за новим стилем) 1440 року — король Володислав підтверджує за Петром Одровонжем 13 раніше наданих йому Ягайлом сіл.
Географія.
Селом протікає річка Збруч.

</doc>
<doc id="314505" url="?curid=314505" title="Раціборівка">
Раціборівка

Рацібо́рівка — село в Україні, у Волочиському районі Хмельницької області. Населення становить 125 осіб. Орган місцевого самоврядування — Соломнянська сільська рада.
Голодомор в Раціборівці.
За даними різних джерел в селі в1932 – 1933 роках загинуло близько 15 чоловік. На сьогодні встановлено імена 6. Мартиролог укладений на підставі поіменних списків жертв Голодомору 1932-1933 років, складених Соломнянською сільською радою. Поіменні списки зберігаються в Державному архіві Хмельницької області. 

</doc>
<doc id="314506" url="?curid=314506" title="Ріпна">
Ріпна

Ріпна́ — село в Україні, у Волочиській міській територіальній громаді Хмельницького району Хмельницької області. Населення становить 491 осіб.
Голодомор в Ріпній.
За даними різних джерел в селі в 1932—1933 роках загинуло близько 10 чоловік. На сьогодні встановлено імена 4. Мартиролог укладений на підставі поіменних списків жертв Голодомору 1932—1933 років, складених Федірківською сільською радою. Поіменні списки зберігаються в Державному архіві Хмельницької області.
Герб та прапор.
Затверджені 9 лютого 2018р. рiшенням №1342 сесії міської ради VII скликання. Автори - О.М.Похила, А.Г.Мельничук, В.М.Напиткін.
На зеленому щиті святі Косьма та Даміан, у срібних шатах та золотих плащах, з червоними скриньками в руках. Глава розтята; у першій лазуровій частині золоте усміхнене сонце з шістнадцятьма променями, у другій червоній срібний розширений хрест. Щит вписаний в декоративний картуш і увінчаний золотою сільською короною. Унизу картуша напис "РІПНА". 
Герб символізує сільську церкву на честь святих Косьми та Даміана, а також історичну належність до прикордоння між Поділлям і Волинню. 
Відомі особи.
У селі народився Данчишин Леонід Тимофійович — український актор.

</doc>
<doc id="314507" url="?curid=314507" title="Рябіївка">
Рябіївка

Рябі́ївка — село в Україні, у Волочиській міській територіальній громаді Хмельницького району Хмельницької області. Населення становить 420 осіб. Засноване в 1574 році.
Назва.
Назва села походить від слова «риба». Старожили розповідають, що дуже давно на території села було багато ставків, люди ловили рибу, тому і першою назвою села була Рибоївка. У селі є вулиця, де колись було невеличке озеро, в якому було багато раків. Цю вулицю і сьогодні називають «Раківня».
Розташування та географія місцевості.
Село Рябіївка розташоване на лівому березі річки Грабарка за 20 кілометрів від районного центру і за 8 кілометрів від залізничної станції Війтівці. Його площа становить 235,40 га.
Сусідні населені пункти:
Історична довідка.
Село з давна перебувало в володінні Чесновських. В 1780 році в с.Рябіївка місцевий поміщик Варфоломій Ястрембський, на вигоні, на місці де була раніше церква, будує дуревяну церкву. Село належало в цей період саме йому. (Н.И.Теодорович, "Историко-статистическое описание церквей и приходов Волинской губернии" Почаев, 1899год ст.864). В другій половині XVIII століття село Рябіївка належало Юзефу Потоцькому, Воєводі київському. У 1772 році він продав Волочиськ та інші належні йому села (в тому числі і Рябіївку) коронному маршалку Фрідріху Мошинському за 1700 тисяч злотих. Фрідріх Мошинський був одним з найбагатших польських магнатів, у власності якого було 169,4 тисяч десятин землі, багато крамниць і промислових підприємств.
До революції село належало поміщику Ледоховському. Жителі села працювали на нього. Він мав свою худобу в селі, засівав поля. До 1918 року маєток Лідоховського був конфіскований. Майно і землю було роздано бідноті.
СРСР.
У січні 1924 року дев'ять селянських господарств об'єдналися в сільськогосподарську артіль, яка називалась «Світанок».
У 1929 році, під час примусової колективізації було створено колгосп.
В селі Рябіївка в довоєнні роки була прекрасна дерев'яна церква, настоятелем якої був отець Олександр. В 1998 році в приміщенні школи було виділено кімнату для священнослужіння, в якій до квітня 2007 року служив отець Василь (Крисак Василь Іванович), а сьогодні — отець Роман
В серпні 1941 року гітлерівці захопили село. В період німецької окупації в селі діяв радянський партизанський загін. В часи Третього Райху німці вивезли на каторжні роботи близько 100 жителів. Мешканці села переховували поранених радянських командирів і бійців, які потрапили в оточення, саботували розпорядження німецьких властей . Жителі села Рябіївка хоробро билися на фронтах Німецько-радянської війни. На жаль, багато з них віддало життя за відновлення безбожного комуністичного режиму. У березні 1944 року під час відновлення радянської влади над селом загинуло 8 воїнів Червоної Армії. За мужність, виявлену на фронтах Другої Світової війни, СРСР нагородив орденами та медалями 75 жителів села. На братській могилі визволителів у 1954 році споруджено пам'ятник, біля якого щороку проводиться мітинг, приїжджають родичі загиблих, приходять жителі села. Також в селі Рябіївка споруджено обеліск.
1956 року головою колгоспу обрано Сироту Івана Устимовича, який зробив великий внесок в розвиток села. На території колгоспу викопано 11 ставків. В 1957 році було розпочато будівництво нового клубу. В 60-х роках збудовано восьмирічну школу, директором якої було призначено Ветушинську Глафіру Петрівну. В 70-ті роки восьмирічну школу було закрито. Учні села почали відвідувати Клининську середню школу. В селі Рябіївка залишилась початкова школа, яка працює і досі. Завідувач школи Фот О. М.
В 1963 році головою колгоспу обрано Ковальчука Федора Михайловича.
В 1965 році село було електрифіковане і підключене до високовольтної лінії. В цьому ж році люди старшого віку почали одержувати пенсії.
На початку 70-х років в с. Рябіївка був побудований сільський магазин, через село прокладено дорогу з твердим покриттям, яка з'єднує село з районним центром.
В 1975 році колгоспи «Комуніст» та «Перемога» села Клинини було об'єднано, центр — село Клинини. Головою колгоспу став Скорий І. А.
20 лютого 1987 року в селах Рябіївка та Гонорівка утворено колгосп «Світанок». Головою правління обрано Борсука В. Г. В лютому 1990 року головою правління став Гранатир П. В.
Село Рябіївка — центр Рябіївської сільської ради. Рябіївська сільська рада утворилася в тридцятих роках, головою сільської ради був Шишков Іван. В 1940 році владу на селі представляв Квятик Дмитро Карпович. До сільської ради було обрано також 25 депутатів. До районної ради депутатом було обрано Іващука Юхима Устимовича. З 1959 року по 1970 рік головою сільської ради був Іващук Юхим Устимович, секретарем сільської ради — Волошин Марія Володимирівна. До районної ради депутатом було обрано Ількова Павла Дмитровича. В 1964 році до Рябіївської сільської ради було приєднано село Гайдайки та село Червоне. В 1970 році головою Рябіївської сільської ради було обрано Ковальчука Володимира Тарасовича, депутатом до районної ради — Годзіш Марію Олексіївну.
Рішенням облвиконкому від 20.06.1979 року № 174 було ліквідовано Рябіївську сільську раду. Село Рябіївка відійшло у підпорядкування Клининської сільської ради, а села Гайдайки та Червоне до Купільської сільської ради.
Часи незалежності.
В лютому 1994 року головою правління колгоспу «Світанок» обрано Голдасевича В. Б. 20 січня 1994 року прийнято нову форму господарювання — колективне сільськогосподарське підприємство.
В січні 1994 року знову утворилася Рябіївська сільська рада, до складу якої увійшли села Рябіївка та Гонорівка. Головою сільської ради було обрано Еркулова Олександра Матвійовича. У грудні 1996 року головою сільської ради обрано П'єнтого Степана Аксентійовича. 29 березня 1998 року до Рябіївської сільської ради було обрано 15 депутатів. На території села утворено 11 округів, а в селі Гонорівка — 4 округи. Депутатами районної ради обрано Голдасевича Володимира Болеславовича та Матяніна Юрія Миколайовича.
У 1995 році розпочато газифікацію села, яка була завершена у 2004 році.
В селі станом на 01 січня 2001 року було 186 дворів, проживало 419 чоловік.
31 березня 2002 року Рябіївським сільським головою було обрано Зозулю Сергія Володимировича.
У зв'язку з переходом на іншу роботу, 31 січня 2004 року Зозуля С. В. склав повноваження сільського голови. На позачергові вибори сільського голови було висунуто 2 кандидатури: Габатель Н. В. — висунута трудовим колективом СВК «Світанок» та Клєпак М. Г. — самовисунення. Більшою кількістю голосів сільським головою було обрано Габатель Н. В.
У 2004 році головою правління СВК «Світанок» було обрано Зозулю С. В. У 2005 році на базі СВК «Світанок» було створено ПП «Агро-Надра», директором якого став Зозуля С. В. За час його керівництва господарством збільшено обсяг виробництва валової продукції на 20 % в порівнянні з попередніми роками, збільшено поголів'я худоби на 10 %, виплачено заборгованість по заробітній платі, виплачено орендну плату за паї. Місцеве господарство щороку допомагає проводити ремонт в місцевій школі, закуповує дітям подарунки на свято Першого дзвоника.
20 березня 2006 року відбулися вибори до рад всіх рівнів та сільського голови. Більшістю голосів сільським головою було обрано Іванчук Наталія Вікторівна.
Станом на 1 січня 2006 року в селі налічувалося 160 дворів з кількістю населення 366 чоловік.
В селі діє великий магазин. В 2005 році жителькою села Рябіївка Мамрегою Н. Ю. відкрито приватний магазин товарів повсякденного попиту.
Є в селі фельдшерсько-акушерський пункт, завідувач Ганоцька Тетяна Сергіївна. З лютого 2002 року завідувачем ФП працює Первак Валерій Петрович.
Завідувачем Рябіївського сільського клубу працює Зозуля Володимир Станіславович. В приміщенні клубу знаходиться сільська бібліотека, якою завідує Гуркова Галина Генріхівна.
Станом на 1 січня 2008 року населення становило 368 чоловік, кількість дворів — 160.
В листопаді 2016 парафія Свято-Вознесенського храму УАПЦ перейшла до УПЦ КП. Після Об'єднавчого собору 2018 року частина ПЦУ.
У березні 1944 року в селі народився Петраков Валерій Михайлович, завідувач хірургічного відділення, доктор наук, який сьогодні працює у м. Київ.
Символіка.
Затверджений 12 червня 2018р. рiшенням №8-39/2018 XXXIX сесії міської ради VII скликання. Автори - В.М.Напиткін, К.М.Богатов.
Герб.
В лазуровому щиті срібна риба, супроводжувана знизу золотим раком вліво. В зеленій главі, відділеній хвилясто, три срібних квітки яблуні, покладені в балку, з золотими серединками, облямованими червоним. Щит вписаний в декоративний картуш і увінчаний золотою сільською короною. Унизу картуша напис "РЯБІЇВКА". 
За легендою, назва села походить від слова "риба", оскільки на території села було багато ставків, люди ловили рибу, тому і першою назвою села була Рибоївка. У селі є вулиця під назвою "Раківня", де колись було невеличке озеро, в якому було багато раків. Квіти яблуні – символ яблуневих садів.
Прапор.
На квадратному синьому полотнищі у верхній частині біла риба, обернена до древка, у нижній жовтий рак, обернений до вільної сторони. 

</doc>
<doc id="314508" url="?curid=314508" title="Сарнів">
Сарнів

Са́рнів — село в Україні, у Війтовецькій селищній територіальній громаді Хмельницького району Хмельницької області. Населення становить 452 особи.
Історія.
Походження назви.
Про походження назви села Сарнів є дві версії.
Перша версія — назва села походить від назви дикої кози — сарни, яких було багато в давнину. На цю версію спирається Степан Пушик у своєму творі «Світовид» (дослідник з рівненщини М. П. Ялко). Подібні назви мають місто Сарни в Рівненській області, річка Сарно в Італії. Друга версія — назва походить від сірководневого джерела, що знаходиться на окраїні села.
За переказом, Сарнів спочатку був передмістям міста Брулів, яка знаходилось між Сарновом і Брунівкою; слідами цього міста були вали та канави в урочищі Волощина.
Економіка.
В селі діють селянські фермерські господарства, що вирощують зернові та технічні культури. Керуючий ферми Врищ М.А.
Соціальна сфера.
Освіта.
Школа. Сарнівська загальноосвітня школа І — ІІ ступенів Волочиської районної ради Хмельницької області (директор — Радунь Світлана Михайлівна).
Історичні пам'ятки.
Природні.
Сірководневе джерело.
В селі розміщена гідрологічна пам'ятка природи місцевого значення — «Сірководневе джерело».
Сірководневе джерело відоме далеко за межами села Сарнова. Над джерелом збудовано криницю та названо Загребельною. Криниця зображена на гербі села Сарнова. Вода у ній м'яка і приємна на смак. Кажуть, що в минулому запах сірководню було чути здалеку. Допомагає тим, хто хворіє на шлунок. Біля криниці завжди зупинялися прочани, що йшли до Почаєва. Тут відпочивали, на дорогу брали воду, а щоб подорож була успішною — в криницю кидали монети.
У 40-х роках XX століття було зроблено аналіз води та планувалося збудувати санаторій. Але почалася Друга світова війна. У післявоєнний час уродженка села Сарнова Нестерова знову дослідила воду у Сатанові і пізніше там збудували санаторій. В сарнівській воді немає заліза, а тільки сірководень.
Пам'ятники.
Меморіальний комплекс: Братська могила радянських воїнів, Пам'ятний знак на честь воїнів-односельчан. Створено в 1967 р. Львівською КСФ, заміна — 1992 р. Скульптура — залізобетон, кована мідь, постамент — цегла, цемент, меморіальна плита — чавун. Взято під охорону 11.03.1972 р.
Релігійне життя.
Церква. Дерев'яна церква Воздвиження Чесного Хреста (1856) зведена в стандартизованому синодальному стилі — і стандартно пофарбована блакитним кольором. На фотографіях виглядає імпозантно, а насправді помітно, що за більш як 150 років свого існування капітальних ремонтів не знала: всі частини храму хиляться, валяться, кособочаться.
Джерело. Важливу роль релігійного життя в селі відіграє cірководневе джерело. Нове життя джерела почалося після приходу до села настоятеля Сарнівської Хрестовоздвиженської Церкви отця Володимира Герасимчука. Він помітив, що вода зцілює багато недуг, як тілесних так і душевних. На кошти прихожан над джерелом збудовано каплицю та басейн. В стару, намолену Сарнівську церкву приїжджає багато людей за зціленням. Отець Володимир не тільки молився з ними, але й багатьох благословляв на купання в басейні.
Відомі люди.
У цьому селі народилися і жили:
Голодомор у Сарнові.
За даними різних джерел в селі в 1932—1933 роках загинуло близько 15 чоловік. На сьогодні встановлено імена 5. Мартиролог укладений на підставі поіменних списків жертв Голодомору 1932—1933 років, складених Сарнівською сільською радою. Поіменні списки зберігаються в Державному архіві Хмельницької області.

</doc>
<doc id="314509" url="?curid=314509" title="Сербинів">
Сербинів

Серби́нів — село в Україні, у Волочиській міській територіальній громаді Хмельницького району Хмельницької області. Населення становить 83 особи.

</doc>
<doc id="314510" url="?curid=314510" title="Сергіївка (Хмельницький район)">
Сергіївка (Хмельницький район)

Сергіївка — село в Україні, в Наркевицькій селищній територіальній громаді Хмельницького району Хмельницької області. Населення становить 316 осіб.
Історія села Сергіївка.
Існує декілька легенд про походження назви села. Одна з них говорить про те, що невідоме поселення було в щент зруйновано татарськими ордами. Після погрому мешканці, що чудом залишилися в живих, були без притулку. Один з них на ім'я Сергій в степу, біля невідомої річки, побудував на новому місці першу мазанку. Згодом жителі, які споруджували тут свої домівки, назвали населений пункт Сергіївкою, на ім'я першого поселенця.
Є інше твердження, що село дістало назву від імені поміщика, якому належало і мало спочатку подвійну назву — Липівка — Сергіївка. За часів кріпаччини цей пан виграв у карти в липського пана (з-під Городка) 14 сімей кріпаків. Побудував їм 14 кріпосницьких хат і під конвоєм перевіз до себе. Давно частина села називалась Липівкою, а згодом закріпилась назва Сергіївка.
Воно згадується в багатоьх історичних документах. Дуже давно Сергіївка була велика, село мало свою церкву, приход, цвинтар. В «Соборнику сведений о Подольськой губернии» вип. ΙΙΙ Кам'янець-Подільський, 1884 р. стор. 3 записано: «К Бубновецкому приходу принадлежит деревня Сергеевка: здесь по приданию было некогда громадное село под тем же названием. Оно разорено татарами. На том месте, где некогда существовала в этом селе церковь, есть два каменных креста с надписями, значительно поврежденными от времени».
Про спустошення церкви з покоління в покоління переходила легенда, за якою храм начебто провалився крізь землю. Діялось це за часів монголо — татарської навали. Церква була збудована умілим майстром без жодного кілка. Вона швидко розбиралась, коли жителі села взнавали від дозорців, що наближається орда, вони швидко розбирали храм і так рятували його від понівечення. Та одного разу ворог напав зненацька. Запалали пашні в полях, горіли будинки, лилася кров. Люди не змогли врятувати свою церкву. І тоді храм врятував себе сам. Він пішов під землю, і на місці де він височів, утворилась глибока западина. І якщо у святкові дні прикласти вухо у тому місці до землі, то можна почути відголоси церковного дзвону.
Перша документальна згадка про Сергіївку, як про поселення що належало уряду замковому Кам'янецького повіту, Подільського воєводства, відноситься до 1661 року. В древньому акті 11 вересня було зафіксовано, що село під час татарського нашестя було спустошене. Пізніше в старовинному документі, під час стягування подимної податі у Летичинському повіті за 1668 рік зафіксовано: «… інші також села ясновельможного князя Дмира Вишнивецького: Водзічки, Хоминці, Базалівка, Василівка, Климківці, Юхимівці, Сергіївка, Бубнівка, які належать до Летичивського повіту — спустошені». Але існує твердження, що зустрічаються ще раніші згадки про село. У 1653році Богдан Хмельницький, готуючись до бою з шляхтою під Жванцем, тримав у селі Сергіївака свою залогу — добре замаскований військовий загін для раптового нападу на ворога.
Вже у 18 столітті село Сергіївка відіграє деяку роль у суспільному житі краю. У 1789році, напередодні другого поділу Польщі, сергіївські селяни — кріпаки беруть участь у національній боротьбі проти польської шляхти, яка вела себе розбещено і знущалась над жителями села. В 1789 році сергіївські селяни — кріпаки готувались до повстання проти польських гнобителів. Серед них були: Войтко Богуцький, Іван Безкоровайчук, Матвій Янчук. За доносом деякого Кирила Пундика вони були засудженні до каторжних робіт Кременчуцьким судом.
У 1861 році було скасовано кріпосниче право. За уставною грамотою від 14 лютого1863 року в присілку Сергіївка проживало 79 ревізьких душ чоловічої статі і було 39 дворів.
В 1893 році в селі Сергіївка була відкрита школа грамоти. Царський уряд не дбав про розвиток народної освіти. В Сергіївській школі вчили дітей бубнівські хлопці, яких піп направляв сюди після закінчення початкової школи. Першою грамотною людиною у селі був селянин — бідняк, рекрут Калина Тимуш. У 1885 році повертається із військової служби Антон Юрійович Мельничук. Він привіз кілька книг і підручників з елементарної грамоти. Він відкриває в селі приватну школу і сам навчає селянських дітей.
Після перевороту 1917 року в селі Сергіївка був обраний земельний комітет і селяни отримали по 9 моргів землі, конфіскованої у поміщика.
Мирні дні настали після 21 листопада 1920 року, коли остаточно ствердилась радянська окупація. Потім 1921 р. в селі був створений радянський орган — сільська рада. В 1929 році в селі створюється виробничо — бурякове товриство по заготівлі і збуту сільськогосподарської продукції. У 1930 — 1931 роках, під час примусової колективізації, в Сергіївці організували колгоспи імені Леніна. З 1933 року в селі існує початкова школа, де навчалося біліше 60 учнів і працювало троє вчителів.
Голодомор в Сергіївці.
За даними різних джерел в селі 1932—1933 роках загинуло близько 15 чоловік. На сьогодні встановлено імена 7. Мартиролог укладений на підставі даних Книг актів реєстрації цивільного стану та поіменних списків жертв Голодомору 1932—1933 років, складених Бубнівською сільською радою. Поіменні списки зберігаються в Державному архіві Хмельницької області.
В 1934 році створюється комсомольська організація, яка напередодні війни зросла до 20 юнаків та дівчат. В колгоспі в 1941 році було 764,84 га землі, 140 дворів.
За період німецько — нацистської окупації, яка тривала в Сергіївці 974 дні, з 5 липня 1941року по 5 березня 1944 року. Нацисти заподіяли дуже великих збитків колгоспу та громадянам села.
З 1960 років село змінило своє обличчя. В селі була проведена електрифікація, село майже перебудоване. Побудований клуб на 210 місць, відкрито торговий магазин, а також була відкрита бібліотека, яка в своєму складі мала понад 5180 книг. Будується твариницький комплекс на 4000 голів. У 2000 році ліквідується колгосп, а у 2005 році здійснено газифікацію села.

</doc>
<doc id="314511" url="?curid=314511" title="Случ (село)">
Случ (село)

Случ — село в Україні, у Волочиській міській територіальній громаді Хмельницького району Хмельницької області. Населення становить 32 особи.
Географія.
Село розташоване на лівому березі річки Случ.

</doc>
<doc id="314512" url="?curid=314512" title="Соболівка (Волочиський район)">
Соболівка (Волочиський район)

Соболі́вка — село в Україні, у Волочиській міській територіальній громаді Хмельницького району Хмельницької області. Населення становить 63 особи.
Географія.
Селом протікає річка Збруч.
Історія.
У 1906 році село Авратинської волості Старокостянтинівського повіту Волинської губернії. Відстань від повітового міста 76 верст, від волості 17. Дворів 24, мешканців 98.

</doc>
<doc id="314513" url="?curid=314513" title="Соломна">
Соломна

Соло́мна — село в Україні, у Волочиському районі Хмельницької області. Населення становить 1111 осіб. Орган місцевого самоврядування — Соломнянська сільська рада.
Географія.
Селом тече річка Безіменна.
Голодомор в Соломній.
За даними різних джерел у селі у 1932—1933 роках загинуло близько 50 чоловік. На сьогодні встановлено імена 24. Мартиролог укладений на підставі поіменних списків жертв Голодомору 1932—1933 років, складених Соломнянською сільською радою. Поіменні списки зберігаються в Державному архіві Хмельницької області.
Посилання.
Голова сільської ради Ковальська Н.

</doc>
<doc id="314514" url="?curid=314514" title="Тарноруда (Хмельницький район)">
Тарноруда (Хмельницький район)

Тарнору́да — село в Україні, у Волочиській міській територіальній громаді Хмельницького району Хмельницької області. Населення становить 856 осіб.
Розташоване на Подільському плато між Авратинською височиною і Товтровим кряжем, за 16 км на південь від залізничної станції Волочиськ.
Перша згадка про Тарноруду датується XVI ст., коли вона належала магнатам з роду Одровонжів, які володіли нею понад 300 років, потім село переходило від одного шляхтича до іншого.
Магдебурзьке право.
Магдебурське право надане за сприяння Одровонжів у 1583 році. Скоріш за все Зофія Одровонж була ініціатором адже сусіднє село Липівка було її родовим, але аж через 3 роки після смерті Тарноруда отримала Магдебургію та право на 4 великих Ярмарки на рік . Тарноруда залишалась містом до 20 років ХХ століття. В період СРСР було масово вивезено населення в Казахстан село Озерне неподалік від Астани, велика кількість розстріляно репресовано.
Назва.
Саме слово Тарноруда та назва походить від «терно» і «руда» («малою руткою» називали долину частину села яке потім з'єдналось з терном). Ще одна вулиця Тарноруди, (зараз вона називається Вигнанкою) вулиця була окремим селом, яке називалося Юрдівкою, а ще її поляки називали «Калинівка».
Походження назви сучасної Тарноруди.
Тарноруда не завжди була Тарнорудою до 17 століття вона називалась Роматинці (Romatyncze), і з'являється під сучасною назвою Тарноруда у 18 столітті. Стара назва згадується в королівській енциклопедії як Роматинці — місто вище Сатанова на лівому березі річки Себровець (сучасний Збруч). Основною версією походження назви є розміна місце де відбувалась тогрівля і розміна товару та краму . Ще за Коріатовичів у Тарноруді велась активна торгівля на шляху з Кам'янця-Подільського до Кракова. За деякими припущеннями назва Роматинці — це скорочена назва від мусульманського слова «дорога» або ж «Ромодан», за іншою версією це топонім поширених назв таких сіл у Підволочиському районі, як Романове село та Романівка. Інколи легенди є джерелом для розуміння.
Можливо легенда, про поле романцю пояснить походження старої назви. Одного разу подорожували два брати верхом, і на дорозі їм зустрівся старець який сидів біля білого поля романцю. Старий дідусь покликав їх до себе, і в них зав'язалася цікава розмова, в ході якої старий сивобородий старець каже: «Тут, на місці цього поля романцю, має постати величний білий храм, де люди, котрі будуть молитись і приходити, будуть спасенні і почують на собі божу милість та благодать».
А ось сучасна назва Тарноруда ставить багато питань навколо свого походження. Існує декілька версій. За однією з них говориться, що назва походить від двох складових Терен та Рутка два села які об'єднались і в результаті утворилась Тарноруда, на мою думку ця версія є неправдоподібною та брехливою адже сучасна рутка була забудована після 2 світової війни а до того там було поле. Тим паче що на всіх старих картах Тарноруда — це на правому березі поселення, а на лівому — це Юридика. Вигнанка лише на початку 20 ст. на картах позначається як право- і лівобрежне поселення Тарноруда. Існує інша досить цікава версія, пов'язана з ведичним терміном «Тара», що означає Зірка. Корінь подібного значення слів — таких, як Тарнополь (сучасний Тернопіль) мали більш просте і прагматичне значення — можливо, від назви магнатів — таких, як Тарнавські, що досить довго жили і правили в Теребовлі. Також не можна відкидати і релігійне походження адже тарноруда це одне з місць паломництв і назва з так званого мусульманського слова Ромадан була змінена на символ християнства та віри як тернова корона Ісуса Христа що мало показати страждання спасителя. В принципі походження багатьох версій лише доказує що історія Тарноруди є дуже цікава і вона потребує все більшого та глибшого вивчення та аналізу.
В місті Тернопіль проживають потомки Тарноруди Петра Семеновича (Тарноруда Віра Петрівна та Тарноруда Богдан Петрович), який в своїх історичних спогадах згадує це село і навколишні землі як власність діда (прадіда). По спогадах було 3 брати які отримали це село з землею у власність, два з яких був священик. Один з них якимось чином опинився в селі Острів (Буцнів), Тернопільського району, де скупив навколишні землі. Зараз встановлюється місце перебування цих рукописів.
Історія та перша писемна згадка.
3 березня 1404 р. в Кракові король Ягайло надав краківському підстолію, що був першим польським подільським старостою Королівства Польського, Пйотру Шафранцю Сатанів з селами, що до нього відносилися, а саме: Яблонів, Стрийова, Постоловці й Барчовка. По смерті великого князя Вітовта 8 серпня 1431 р. Ягайло знов передав до польських рук ті маєтки — дав їх Пйотру Одровонжу, за його заслуги у війні проти великого князя Свидригайла. Це надання було підтверджено потім королем Владиславом III в 1436 р. и 1440 р. особливою грамотою. Комплект цих міст і сіл, повторяються в цих королівських грамотах з деякими відмінами і в самому складі сіл, і в їх назвах. Скажемо, що то за поселення. До Сатанова  місто над Збручем, в 60 км від Кам'янця на Північ при раховане Яблонів, Стрийова, Постоловці і Барчовка. Два останні села з зміненою трохи назвою містяться недалеко коло Сатанова, Постоловці — це с. Постолівка над Збручем, вище Сатанова на 15 км, коло м. Тарноруди; Барчовка — це с. Борщівка. Тому правильно вважати дату святкування дня села саме 8 серпня по першій писемній згадці.
Юридичний стан — це були кріпаки, які працювали на поміщицьких землях. Економічне і політичне становище селян Тарноруди, поневолених польською шляхтою, було дуже високим. Внаслідок аграрної реформи Сигізмунда II Августа 1557 року частина селян була збезземелена, а решта відтиснута на гірші ґрунти був прискорений перехід від продуктової і грошової ренти до тяжкої форми — відробіткової. Феодали зменшили селянські наділи, а частину селян зовсім позбавили їх. На селян часто зазнавало набігів татар, як розповідають жителі села, які це чули від своїх бабусів та дідів, що за часів татар, було село спалено через одну дівчину, яка не хотіла покорятися татарові і говорять, що могила дівчини-красуні ще зберігалася до наших днів, на подвір'ї однієї оселі села. А в 1569 р. Тарноруда потрапляли під панували польських панів до Кременецького повіту Волинського воєводства. А у 1586 р. була майже спалена польськими жовнірами. Удругій половині XVII століття польська шляхта посилена експлуатацію місцевих селян. Повинність відробітку збільшилась до 3-4 днів на тиждень, заборонялися православні релігійні обряди, нав'язувався католицизм.
Це зумовило актуальну участь населення у визвольній війні 1648—1654 рр. — національно-визвольній війні українського народу проти панської Польщі. У вересні 1648 р. війська Богдана Хмельницького звільнили село — після розгрому польських військ під Пильцями. Але село залишилось під володінням польських шляхтичів. Тарноруда займала значну територію по обох берегах річки Збруча. Правобережна частина села 1172 р. відійшла до Австрії, Лівобережна 1793 р. — до Росії. Поступово село розрослося. Феодал переселяв сюди селян з інших місць, 1802 р. він мав 1487 кріпаків, щотижня тут відбувалися базари, раз на рік ярмарки. Тарноруда стала містечком. Дві великі пожежі 1840—1853 рр. завдали йому значної шкоди. На 1845 рік у поміщика Мальчиського було 1860 десятин землі, у селян 927 десятин. На той час у поміщицькому маєтку налічувалось 229 селянських господарств, з них 25 тяглих і 136 напівтяглих або піших, які не мали робочої худоби, 9 городників. Тяглі і напівтяглі господарства відбували панщину по три дні на тиждень влітку, по 2 дні, 44 кріпацькі господарства платили поміщицькі податки. В 40-х роках XIX ст. Тарноруда стала одним з осередків розвитку дрібного шкіряного виробництва Подільської губернії. Тут збудували шкіряний завод, де працювало кілька робітників, знаряддя праці і технологія виробництва були примітивними. У 1845 р. підприємництво давало вже свою продукцію.
З введенням 1847—1848 рр. інвентарних правил дещо обмежувалася сваволя поміщиків, за селянами закріплювалось надільна земля. Але докірно мало що змінилось у становищі селянства. Земля, як і раніше залишалася власністю поміщиків, селяни й надалі перебували у кріпосницькій неволі. І після 1849 р. жителі с. Тарноруди відбували по 104 дні панщини на рік, крім того, — по 12 згінних (літніх) днів, по 12 днів на будівних роботах, по 2 дні на вивезення дров, по 2 дні на вивезенні гною і т. д. Після реформи 1856 року 227 селянських дворів одержали 73 десятин садибної і 1057 десятин польової землі, за яку було встановлено щорічний викуп — 3978 крб.
З 1 вересня 1863 р. викупні платежі було знижено. У Тарноруді вони зменшились на садибну землю на 20 %, на польову на 25 %. Викупні платежі лягали важким тягарем на плечі селян. Тільки на 2 з лишком роки вони склали суму 7,5 тис. крб., крім викупних платежів на селян накладалися численні податки. У скарзі направленій Проскурівському мировому з'їзді в травні 1866 року селянину Тарноруди наводили довгий списик податків і повинностей, які вони змушені були платити. Усе життя селяни Тарноруди пореформеного періоду просякнуте боротьбою за землю. Ті, хто вірив у справедливість царських законів, писали скарги на самоуправство поміщика, який будь-якого приводу намагався заборонити селянам користуватися землями спільного користування, вимагав плати або відробітку, але ці скарги не допомагали.
На початку XX ст. поміщиці Мордвиновій належало 912 десятин землі, в той час як на 350 селянських господарств припадало 1273 десятин землі. Землеробство в той час було основним заняттям жителів Тарноруди, лише дехто з них займався шиттям та ткацтвом.
Селяни, які в своїх убогих клаптиках не могли вибитися із споконвічних злиднів змушені були наймитуватися у поміщика, одержуючи мізерну плату. За день виснаженої праці на буряковій плантації поміщиця Мордвинова платила 20 копійок, взимку плата за роботу не перевищувала 10 коп. за день. Тяжке життя, безправ'я породжували невдоволення існуючим ладом. Навесні 1902 р. селяни Тарноруди стали самоуправно випасати худобу на толоці і поміщицьким слугам відповідали погрозами. Перелякана поміщиця звернулася до властей. Кілька разів повітовий справник та ін. чиновники приїжджали у село. Селяни стояли на своєму і заявляли, що і далі випасатимуть худобу. Мировий посередник у телеграмі до подільського губернатора просив прислати козаків у Тарноруду щоб зламати опір селян. Власті жорстоко розправилися з учасниками «аграрних безпорядків». До судової відповідальності було притягнуто до різних строків ув'язнення. Поміщиця розорала толоку і позбавила селян випасу. У 1870 р. в Тарноруді відкрилася парафіяльна школа. Школа містилася у невеличкій селянській хатині, яку придбала громада на зібрані гроші. У 1897 р. відкрито школу для дівчат, а 1908 р.- міністерське однокласне училище. В цей час діють костел, який побудовано ще у 1355 році і церква. В 1913 році в селі було поштове і телеграфне відділення, кілька приватних крамниць: аптекарських товарів, швейних машин, шкіряних виробів, мануфактурна і бакалійна.
Голодомор в Тарноруді.
За даними різних джерел в селі в 1932—1933 роках загинуло близько 10 чоловік. На сьогодні встановлено імена 6. Мартиролог укладений на підставі поіменних списків жертв Голодомору 1932—1933 років, складених Тарнорудською сільською радою. Поіменні списки зберігаються в Державному архіві Хмельницької області.
Пам'ятки.
Тарнорудський костел.
У 1583 році під час володіння магнатами з роду Одровонжів населений пункт отримує магдебургію — середньовічне міське право, що давало можливість проводити ярмарки, мати магістрат та багато інших привілей. Серед міст Хмельниччини, які отримали магдебургію, були такі, як Кам'янець-Подільський, Сатанів, Дунаївці, Смотрич та інші. Наша історія розпочинається, як і всі історії, з легенди, котра розповідає, що століттями місцева гора поросла густим тереном, тут розкинулась величезна долина, посеред якої протікав Збруч. І саме там сталась дивовижна подія. Якось випало тут полювати якомусь Андрію з Ріпни, і коли він вибрався крізь терен на вершину пагорба, раптом побачив образ Ісуса Сумного. До того в нього боліло довгий час серце, але після того, як узяв він образ у свої руки, раптом пройшов біль, і серце більше в нього не боліло. Схвильований знахідкою мисливець відніс ікону до себе додому, але образ дивним чином повернувся в гори над Збручем. Історія повторюється кілька разів. Опісля того розказав про цей інцидент місцевому парафіяльному священику. Священик попросив показати те місце, де чоловік знайшов Образ, і порадив йому побудувати тут каплицю.
Два безіменні брати в 1355—1365 рр. зводять тут перший костел, ще дерев'яний. Донька Яна Костки та Софії Одровонж одружилася з Адамом Єронімом Сенявським (1576—1616), її приданим були Меджибіж, Сатанів, Тарноруда а також Зіньків із навколишніми селами. На місці дерев'яного костелу Катерина Сенявська зводить муровану святиню в 1643 р. (саме цим роком датують появу римо-католицької парафії в Тарноруді). Храм освятив Кам'янецький єпископ Стефан Рупневський (він же свого часу, перед переїздом до Луцька, освятив костели в Червоногороді, Товстому, Старій Синяві, Проскурові). До того, як в Тарноруді збудувати костел, Катерина Сенявська відзначилась у Сатанові, коли у 1641 році піднесла містечко до статуту міста та, зі згоди польського короля, надала поселенню магдебурзьке право.
У 1754 р. костел було перебудовано в пізнобароковому стилі Ізабеллою Чорторийською (уроджена Ельжбета Гелена Анна Чорторийська, 21.05.1733, за ін. відомостями — 1736) — меценатка і колекціонер творів мистецтва епохи рококо.
Дочка Олександра Августа Чорторийського, руського воєводи, представника українсько—польського роду князів Чорторийських, дружина великого коронного маршала Станіслава Любомирського (від 9 червня 1753), прабабця Альфреда Потоцького, намісника Галичини. Володіла 14 містами і 366 селами, значна частина яких була розташована на українських землях Поділля та Галичини, одна з найвідоміших жінок Речі Посполитої у XVIII ст. Брала активну участь у політичних іграх свого часу, поклала наріжний камінь під будівництво Народного театру у Варшаві. Ізабелла Чорторийська, а також маршал Станіслав Любомирський в Тарноруді зводять ще один . Костел оточували старі дерева, і хоч яким велетенським не був костел та його двір, він не вміщав всіх коней та возів під час прощ до чудотворного образу. Стіни храму до 1,5 м завтовшки, склепіння були вкриті рослинними орнаментами. Сім вівтарів храму були багато оздоблені. Чудотворний образ (69,5х54 см, олійна фарба на полотні) знаходився за трьома заслонами в головному вівтарі. В 1773 році образ «вдягнули» в срібні шати з золоченою короною. З досліджень польських реставраторів відомо, що на початку XVIII століття ікона пережила пожежу, перемальовувалася, а потім зберігалася в занадто вологому приміщенні. Скоріше за все, всі ці негаразди з образом відбувалися під час гонінь на католиків і Барської конфедерації. В 1802 р. склепіння храму потріскалося після землетрусу 14 серпня.
Мури, які видно на старих зображеннях храму, охороняли цвинтар, що лежав навколо костелу (на жаль цей цвинтар не зберігся). Є непогане зображення костелу, замальоване відомим білоруським мандрівником Наполеоном Ордою у 1734 році ще до перебудови в пізно бароковому стилі. До костелу було велике паломництво, як ми бачимо на фотографії, кількість людей є досить велика. Фото датується 1899 роком. На початку ХХ ст. (до 1909) ксьондзом в Тарноруді був Броніслав Карчевський, який організував при храмі хор і оркестр, закупивши весь потрібний комплект інструментів. Славився суворістю до пияків, любив розганяти загулявших за північ веселунів у місцевій корчмі. Його наступника Броніслава Роговського в часи громадянської війни охороняли від біди місцеві озброєні парубки. На фото 1918 року з польського архіву ми бачимо, що кількість паломників дуже збільшилась, люди шукали надії та порятунку у Бога.
Після того, як прийшли радянські комісари, все змінилось. Ікону в 1920 році Броніслав Роговський вивозить до Тернополя, і Чудотворний образ спинився у своїх мандрах аж у польському містечку Зельонка Паслецька. За описами архівів совіти зробили в Тарноруді в період пограбування (даю оригінал тексту)
Ось і зрозуміло, що собою уособлював костел і чудотворний образ Ісуса Христа в ті буремні часи. До Тарнорудської парафії належали наступні населені пункти теперішніх Тернопільської та Хмельницької областей. З тернопільської сторони належали Фащівка, Кокошинці, Мала Лука, Рожиськ, Турівка та інші, хмельницької — Канівка, Постолівка, Зайчики, Бубнівка, Соломна, Гречана, Липівка, Сербинів, Ріпна, Юридика, Вигнанка (Тарнорудська) (зараз входить до складу Тарноруди).
У 1934 році костел було зачинено, в приміщенні влаштували клуб і танцювальну залу, а ще певний час тримали збіжжя. Підземелля з криптами було засипано. 5 серпня 1935 року було знищено костельний вівтар і порубано лавки і дерев'яні скульптури — щоб не заважали танцювати. Костельну бібліотеку спалили. В храмі влаштовано склад міндобрив. Але хоч і служив костел радянській владі вірою і правдою, слідкували за ним погано: з даху здерли бляху, добрива заливали дощі, пізніше обвалилися старі склепіння. У 1990-ті роки костел повернули віруючим. Як бачимо на фото, стан костелу був жалюгідний, але паломники, що приходили до костелу для молитов, не забули про нього. Багато з тих віруючих повиїжджали, хто в США, Канаду і Польщу, і ті, що жили в Україні, організували за активним сприянням Владислава Ванаґса на жертовні кошти реконструкцію. Відремонтували кришу, стіни, словом відродили костел, вдихнули йому нове життя. Існує питання про включення, вірніше відсутність, костелу в списку об'єктів охорони пам'яток архітектури у Волочиському районі, 13 об'єктів готується до подання в Державний реєстр нерухомих пам'яток, до речі, кошти на який не виділені навіть на виготовлення паспортів встановленої форми. ЗМІ повідомили, що Чудотворна Ікона Ісуса Тарнорудського зараз не мироточить чудесами, як вона робила це в свій час у Тарноруді. Паломників у Польщі багато, але не стільки, як колись було в Тарноруді. Кількість чудес і зцілень буде незрівнянно більшою в Тарноруді, ніж в польській Зеленці Паследській. Так само віруючі відчувають святість ікони при молитві в храмі Польщі, та не зрівняти силу молитви і святість ікони в місці її дарування людству. В Україні в ці скрутні часи парафіян потрібно підтримати, а присутність такого важливого і сильного образу дасть віруючим сили, а також віри в подоланні всіх бід та перешкод. Для паломників з Польщі не має складності перетнути кордон. Відміна візового режиму спростила до мінімуму перетин кордону. А ось з України в Польщу питання складніше не лише матеріальне в плані вартості віз і т. д., а й часу, що витрачається на їх отримання. Чудотворна Ікона Ісуса Тарнорудського може стати тим маленьким, але дуже потрібним і важливим стимулом, що дасть надію до відродження після майже 80-ти років гніту та придушення і боротьби проти віруючих. На карті України може відновитись паломницький центр, такий як Почаїв і Зарваниця. І не тільки для римо-католиків, а й для всіх християн, хто потребує допомоги, хто не забув, що таке Віра і Любов до Бога.

</doc>
<doc id="314515" url="?curid=314515" title="Трительники">
Трительники

Трите́льники — село в Україні, в Наркевицькій селищній територіальній громаді Хмельницького району Хмельницької області. Населення становить 320 осіб.
22 вересня 1604 року в селі зупинялося українсько-польське військо яке 20 червня 1605 року захопило Москву.
Географія.
Селом тече річка Безіменна.

</doc>
<doc id="314516" url="?curid=314516" title="Федірки (Хмельницький район)">
Федірки (Хмельницький район)

Федірки́ — село в Україні, у Волочиській міській територіальній громаді Хмельницького району Хмельницької області. Населення становить 563 особи.
Історія.
Голодомор.
За даними різних джерел в селі в 1932—1933 роках загинуло близько 10 чоловік. На сьогодні встановлено імена 3. Мартиролог укладений на підставі поіменних списків жертв Голодомору 1932—1933 років, складених Федірківською сільською радою. Поіменні списки зберігаються в Державному архіві Хмельницької області.
Населення.
За німецьким переписом населення 15 листопада 1941 року в селі налічувалося 1048 осіб, з них 940 українців, 65 поляків, 41 єврей, 2 особи іншої національності.
Згідно з переписом УРСР 1989 року чисельність наявного населення села становила 589 осіб, з яких 265 чоловіків та 324 жінки.
За переписом населення України 2001 року в селі мешкали 564 особи.
Мова.
Розподіл населення за рідною мовою за даними перепису 2001 року:
Символіка.
Затверджена 16 травня 2018 р. рiшенням № 10-38/2018 XXXVIII сесії міської ради VII скликання. Автори — Н. Ю. Курейко, Г. І. Гасак, С. О. Рольська, Л. І. Бунда, В. М. Пастух, Л. А. Сусь, Л. А. Івасечко, К. М. Богатов, В. М. Напиткін.
Герб.
Щит підвищено перетятий золотою стінозубчастою знизу балкою. У верхній зеленій частині три червоних квітки чорнобривця з золотою облямівкою, в нижній лазуровій прямо випливає срібний лебідь з повернутою вправо головою, дзьоб червоний. Щит вписаний в декоративний картуш і увінчаний золотою сільською короною. Унизу картуша напис «ФЕДІРКИ».
Лебідь — стилізована літера «Ф». Три чорнобривця — символ сім'ї (три покоління). Стінозубчаста балка — символ греблі, яка існує в селі.
Прапор.
Квадратне полотнище поділене горизонтально у співвідношенні 3:2:7 на зелену, стінозубчасту знизу жовту і синю смуги. На верхній смузі три червоних квітки чорнобривця з жовтою облямівкою, на нижній прямо випливає білий лебідь з повернутою до древвка головою, дзьоб червоний.

</doc>
<doc id="314517" url="?curid=314517" title="Холодець (село)">
Холодець (село)

Хо́лодець — село в Україні, у Волочиському районі Хмельницької області. Населення становить 329 осіб. Орган місцевого самоврядування — Холодецька сільська рада.
Географічні та адміністративні дані.
До складу Холодецької сільської ради входять два населених пункти — це села Холодець та Кушнирівка. Загальна площа населених пунктів становить 2137 га, в тому числі земель державної власності — 540 га, земель приватної власності — 1597 га. Кількість населення станом на 1 січня 2007 року становить у:
Кількість дворів у:
Територія села — розчленована рівнина, що знижується на північ до Поліської низовини. В минулому майже вся територія була вкрита степовою рослинністю, де з часом утворилися чорноземи. У низинах сформувалися лучно-болотні і болотні ґрунти.
На території села розташований піщаний кар'єр. У селі бере свій початок річка Південний Буг.
Історія села Холодець.
Школи грамоти відкрились в селі у 1880 році, в яких навчалось близько чотирнадцяти дітей. За основу навчання бралось навчання Закону Божого. Першим вчителем у 1880—1927 роках був Дударський Василь Дмитрович.
Село також було свідком Українсько-радянської війни. 1 червня 1919 року в районі села Купіль відбувалися криваві бої між Таращанським полком Червоної армії і 10-им полком сірожупанників Армії Української Народної Республіки. Того ж дня українці були відтиснуті більшовиками на захід. Сімнадцять українців потрапили у полон до червоних. Надвечір червоноармійці стратили військовополонених у селі Холодець, на березі місцевого ставка. Селяни зібрали помордовані тіла бійців та поховали на сільському цвинтарі. 24 серпня 1919 року командир 10-го полку сірожупанників Анатолій Костик, в числі інших бійців, відвідав село. Над могилою поставили дерев'яного хреста, відправили панахиду, військовою сальвою віддали шану полеглим. Навесні 2012 р. поховання віднайшли дослідники благодійної ініціативи «Героїка». Протягом року активісти вивчали архівні документи, опитували старожилів, залучали доброчинців та небайдужих, аби спорудити на могилі бійців військовий пам'ятник. Будівництво пам'ятника тривало близько двох тижнів, до якого, в різний спосіб, долучилось декілька сотень осіб практично з усіх областей України. Будівельними роботами керував майстер «Героїки» Олег Собченко. До відновлення військової могили доклались і місцеві селяни, і небайдужі з сусідніх сіл. Пам'ятник освятили представники духовенства Української Автокефальної Православної Церкви. Під час виконання державного гімну почесна варта віддала сальву над могилою полеглих.
В 1927 році були організовані сільськогосподарські артілі: в селі Холодець — «Спартак», в селі Кушнирівка — ім. Леніна, в Нутковій Слобідці — ім. Дзержинського. В с. Холодець «Спартак» очолювала Жарікова, в селі Кушнирівка ім. Леніна — Сікорський Тимофій. В 1930 році колективізація була завершена. На полях з'явились перші машини, стали краще обробляти землі, зросла урожайність. Уже в 1932 році урожай жита становив 75 пудів з десятини, пшениці — 78 пудів.
З'явилися послідовники Марії Демченко. Ланка Цибрій Наталії дала рекордний врожай — 500 центнерів цукрових буряків з гектара, Кочаток Лукії — 400 центнерів з гектара.
Села зростали і в культурному відношенні. З'являлись масові школи, лікнепи. Все доросле населення і діти навчались. Першими вчителями радянського періоду були Боб Яків Григорович та комсомолка-активістка, яка навчала молодь у лікнепі, Дударська Ольга Василівна.
Незважаючи на рекордний врожай в 1932—1933 роки село стало жертвою жорстокого геноциду колективізації та Голодомору.
Життя багатьох сільських жителів також перервала німецька навала в 1941 році.
В селі Холодець діяла підпільна радянська партизанська група, якою керував партизан Старчиков. Група партизан, в яку входили комсомольці Стецюк Кирило, Стецюк Гліб, Трачук Макар, Трачук Михайло, постійно навіювали страх на німців, мстила поліцаям за зрадництво. В селі Купіль ними було спалено млин з великим запасом хліба. Партизани підтримували тісний зв'язок з населенням .
В березні 1944 року в селі відновлено попередню окупаційну владу — радянську. В селах всі громадські будівлі були знищені. Лише дві конюшні залишились як згадка про колишній колгосп.
Почалось тяжке післявоєнне життя. В серпні 1944 року колгосп «Спартак» очолив Гасюк Ф. Господарювати було важко — не вистачало насіння, тягли, реманенту. Поля були вкрай занедбані.
Пізніше на безмежних полях з'явились нові прекрасні машини. Лише в 1963 році весь врожай зернових та технічних культур було зібрано машинами. Весь врожай було зібрано в найкоротший строк і без втрат. Колгосп достроково виконав план продажу хліба державі.
На колгоспних полях працювало 17 тракторів, 4 бурякових та 3 зернових комбайни, 9 автомашин, які щоденно забезпечували колгоспне господарство всім необхідним. В цьому велика заслуга бригадира тракторної бригади, депутата сільської ради, комуніста Шевчука Дмитра Денисовича та колгоспного механіка Ільчука Ярослава Арсеновича.
В 1945—1946 роках колгосп очолював Кравець Герасим. В 1946—1950 роках колгосп «Спартак» очолював Трачук Лаврін. На той час головою сільської ради був Лавренюк Федір, секретарем сільської ради був Ільчук Костянтин Арсенович.
В 50-х роках колгоспи «Спартак» с. Холодець, ім. Леніна с. Кушнирівка, ім. Дзержинського с. Нуткова Слобідка об'єднались і утворився один колгосп імені Дзержинського, який очолив Чиншовий. З'явилось багато добротних приміщень для худоби. Села частково було електрифіковано та радіофіковано, до послуг колгоспників — прекрасні клуби із стаціонарними кіноустановками, розпочалось будівництво шосейної дороги Холодець-Купіль.
Колгоспники стали жити заможно. В 70-х роках відсвяткували новосілля 200 сімей. Щоденно відчувалась турбота про людей з боку партійної організації та правління колгоспу, який очолював комуніст Ревуцький Василь Іванович.
В 60-х роках Холодецька і Кушнирівська сільські ради укрупнились і перейшли до Лонковецької сільської ради. Головою сільської ради на той час був Головатий Геннадій Захарович.
Високих показників у вирощуванні цукрових буряків досягли ланкова Дяченко Віра Альбінівна, за що була нагороджена орденом Леніна.
В квітні 1976 року утворилась Холодецька сільська рада народний депутатів. Головою сільської ради обрано Стецюка Кузьму Івановича, секретарем — Ковальчук Ганну Романівну.
До березня 2011 року головами сільської ради були Кушнір Любов Павлівна, Торкіш Олександр Васильович, Ковальчук Дмитро Васильович, Стрихар Анатолій Дмитрович, Трачук Катерина Адольфівна. Сьогодні сільську раду очолює Бандурко Антоніна Анатоліївна.
В період земельної реформи на території сільської утворилось сім сільгоспформувань: сільськогосподарський виробничий кооператив ім. Дзержинського і селянсько-фермерські господарства «Обрій», «Граніт», «Нектар», «Стріла», «Максим», «Лан».
В обох населених пунктах за останні роки відбулося багато змін. На території сільської ради побудовано млин, магазин «Надія», олійню, пекарню. В селах Холодець та Кушнирівка діють фельдшерсько-акушерський пункти, початкові школи, сільські клуби, бібліотека.
До складу депутатського корпусу Холодецької сільської ради входить 13 депутатів. На пленарних засіданнях сільської ради виносяться питання соціально-економічного розвитку населених пунктів сільської ради, обслуговування одиноких пристарілих жителів та інші. Депутати проводять роботу серед своїх виборців, беруть активну участь в житті села.
В селах Холодець і Кушнирівка височать обеліски Слави з викарбуваними іменами жителів села, які загинули в роки Другої світової війни.

</doc>
<doc id="314518" url="?curid=314518" title="Червоний Кут (Хмельницький район)">
Червоний Кут (Хмельницький район)

Червоний Кут — село в Україні, у Волочиському районі Хмельницької області. Населення становить 119 осіб. Орган місцевого самоврядування — Поповецька сільська рада.

</doc>
<doc id="314519" url="?curid=314519" title="Червоний Острів">
Червоний Острів

Червоний О́стрів — село в Україні, у Волочиському районі Хмельницької області. Населення становить 52 осіб. Орган місцевого самоврядування — Богданівська сільська рада.
Географія.
Селом протікає річка Случ.

</doc>
<doc id="314520" url="?curid=314520" title="Чухелі">
Чухелі

Чухелі́ — село в Україні, у Волочиській міській територіальній громаді Хмельницького району Хмельницької області. Населення становить 669 осіб.
Географія.
Селом протікає річка Рудка, права притока Случі.
Символіка.
Затверджена 11 липня 2018р. рiшенням №1-41/2018 ХХXXІ сесії міської ради VII скликання. Автори - Надія Володимирівна Іщук, Катерина Василівна Хвищук, Тетяна Іванівна Стрихар, Алла Володимирівна Шамрай, К.М.Богатов, В.М.Напиткін.
Герб.
В лазуровому щиті з золотою облямівкою, мурованою чорним, срібний дзвін. В червоній трикутній главі золоте дерев'яне відро. Щит вписаний в декоративний картуш і увінчаний золотою сільською короною. Унизу картуша напис "ЧУХЕЛІ". 
Відро і мурована облямівка навколо лазурового щита – стилізований колодязь, символ джерел поблизу села. Крім того, колір мурованої облямівки – золотий – символізує виробництво саману, яким славилося село. Дзвін – символ легенди про церкву, яка пішла під землю. 
Прапор.
На квадратному синьому полотнищі з жовтою облямівкою, мурованою чорним, білий дзвін. Від верхніх кутів до середини виходить червоний клин, на якому жовте дерев'яне відро. Ширина облямівки дорівнює 1/6 ширини прапора.
Голодомор в Чухелях.
За даними різних джерел в селі в 1932—1933 роках загинуло близько 15 чоловік. На сьогодні встановлено імена 8. Мартиролог укладений на підставі та поіменних списків жертв Голодомору 1932—1933 років, складених Чухелівською сільською радою. Поіменні списки зберігаються в Державному архіві Хмельницької області.

</doc>
<doc id="314521" url="?curid=314521" title="Шмирки">
Шмирки

 
Шми́рки — село в Україні, в Наркевицькій селищній територіальній громаді Хмельницького району Хмельницької області. Населення становить 472 особи.
Географія.
Селом протікає річка Безіменна, права притока Случі.
Село Шмирки розташоване в ледь помітній долині. З південної сторони його знаходяться три зариблених ставки. Мешканці села беруть воду з колодязів, яких тут шість, розташованих в різних місцях. Місцевість — рівнина, безліса і чорноземна. Ґрунтові дороги рівні. З південно-східної сторони проходить велика дорога з Волочиська на Старокостянтинів. Клімат помірний, не сприяє розвитку епідеміологічних хвороб.
Історія.
Село Шмирки може пишатися своєю давньою історією. За переказами людей (можливо правдивими, можливо надуманими), село Шмирки виникло всередині XVI століття. На території села колись був ліс, який з'єднувався з теперішнім лісом і простягався далі на південь в напрямку села Березина. Саме в центрі, де сьогодні розміщена лікарня і сільська рада, була велика лісова галявина, яка омивалась з заходу, півночі і півдня річкою. На цій галявині було закладено баштан місцевого поміщика, який проживав в селі Малі Жеребки. Для нагляду за баштаном йому потрібен був сторож. Тому тут була збудована перша невеличка хатинка для поміщицького городника, в якій він проживав із сім'єю, виконуючи при цьому одночасно роль сторожа.
Місце, де знаходився баштан, звідусіль оточували віковічні смереки. Тому-то поміщицькі придворні називали його «Смереками». З часом це слово зазнало фонетичних змін, звук «с» змінився на «ш», і стали вимовляти «Шмереки». Пізніше ліс стали викорчовувати і на його місці стали поселятися закріпачені селяни. Поступово росло село, і його спочатку називали «Шмерки», а пізніше Шмирки.
Часи Острозьких.
В XVI столітті це село входило до складу просторих маєтків князів Острозьких, що володіли містами, містечками і селами на південно-східній Волині. Кордон між тодішніми Волинською і Подільською губерніями проходив по невеличкій річці під назвою Бужок, притокою Південного Бугу, що протікає між селами Личівка і Копачівка-2. Для того, щоб уявити собі розміри князівських володінь, достатньо назвати лише ті міста, які в свій час були засновані цією династією — Старокостянтинів, Новоконстянтинів, Острог, Острополь, Базалія (на честь цього ж Костянтина-Василія — на латині Базалія). У 1593 році село Шмирки в числі інших поселень, що входили до складу Базалійської волості князя Костянтина Костянтиновича Острожського, воєводи Волинського, було спустошене і розорене татарами. Це відомо з донесень возних Кшиштофа Щуки та Станіслава Янковського Луцькій міській управі від 7 грудня 1601 року про огляд цих поселень, причому вони констатували, що «людей в нихъ нимашъ».1
Інші династії.
Після занепаду роду князів Острожських в 1620 році село розділило історичну долю інших маєтків, що входили до складу так званої Острожської ординації. В цей період Шмирки довгий час знаходились в орендному володінні дворян Оранських. На основі відомої Кольбушевської транзакції 1753 року 7 грудня воно в числі інших сіл Констянтинівського ключа Волинського воєводства дісталось старості Голштинському князеві Францу Любомирському. В цій транзакції село згадується під іменем «Шмерокъ пана Оранского».
Після цього село деякий час перебувало у володінні двору Вислоцьких, трохи пізніше — двору Лоховських. У 1875 році Лоховський продав цей маєток російському генералові Олександру Володимировичу Лохвицькому. О. В. Лохвицький (1830—1884) був досить відомим юристом в Російській імперії. Закінчивши Московський університет, він довгий час викладав право в Ришелєвському і Олександіврському ліцеях, займав відповідальні пости в закладах міністерства юстиції, написав ряд книг з історії права і юриспруденції. В 1869 році залишив державну роботу в звані, що відповідає генеральському, і став виступати захисником в карних справах. Адвокатська діяльність Лохвицького неодноразово була об'єктом обговорення в суспільстві, обростаючи слухами і стаючи майже легендарною. Він брався за безнадійні справи і обов'язково вигравав судові процеси. Це викликало незадоволення в вищих правлячих колах і під їх тиском Московська рада присяжних примусила прийняти постанову про виключення Лохвицького з числа присяжних повноважних. Але ця постанова була відмінена в вищих судових інстанціях. Стомлений судовими справами, Лохвицький досить часто приїжджав на відпочинок до свого маєтку в Шмирках. Тутешня місцевість була до душі відомому юристові, і він розпорядився розпочати спорудження садиби і закладку парку. Але завчасна смерть на 54-му році життя перервала зачин Лохвицького.
Після його смерті вдова продала Шмирки генералу Павлові Миколайовичу Кічу, який був у той час у відставці і займав посаду голови губернського комерційного суду. Якраз генерал Кіч і завершив задумане попереднім господарем і побудував в селі садибу. В першу чергу було побудовано добротний дім поміщика, трохи пізніше споруджено конюшню і флігель. Фасади двох цих будівель прикрасили колони, портики, балюстради, рельєфна арка, і тому їх зовнішній вигляд більш пишний, ніж сам дім поміщика. Крім того, на території садиби був споруджений дім економа та інші господарські будівлі, а також посаджено парк і упорядковано три ставки. Ставки постійно доглядалися. Їх очищали до піску і було видно, як плавала у воді риба. Для очищення ставків наймали татар. В одному ставку весь намул вони звезли в центр і утворився маленький острів, який назвали «Кемпою» («Кемпінг» — місце для відпочинку). Там посадили дерева і квіти. З берега до острова був прокладений навісний дерев'яний місток. Там пани відпочивали влітку. Весь панський маєток був обнесений високою дерев'яною огорожею з двома брамами для в'їзду і виїзду. Селянам ці брами відчиняли лише в святкові дні, коли вони йшли до церкви. Слід зазначити, що весь комплекс садиби в Шмирках зберігся до наших днів. Правда, від парку залишилось лише кілька старих ялин та лип. Занедбаним стоїть дім економа, а ось інші будівлі перебувають в досить гарному, як для столітніх будов, стані й досі активно використовуються для потреб села. Так, в домі поміщика в свій час була школа, потім лікарня, а тепер розміщується поштове відділення. Флігель займає контора колгоспу, в будинку конюшні з 50-х років — клуб і бібліотека. Це свідчить про відмінну якість панських будинків, яким вдалося простояти більше сотні літ і зберегти свою функціональність і неповторну красу. В Шмирках старовинні будівлі прекрасно збереглися.
Коли старий пан захворів і помер в Одесі, то ховати його привезли в Шмирки. Біля церкви побудували дзвіницю і там його поховали в склепі з усіма почестями. Після революції його тіло перенесли на сільський цвинтар. Маєток успадкував його син Кіч Пилип Павлович. Під час революції молодий пан Кіч виїхав в Чорний Острів, а потім довгий час перебував в Проскурові. Перед від'їздом за кордон Кіч приїхав в Шмирки. Тут він зібрав селян і прохав їх не розбирати панські маєтки. Він говорив, що якщо повернеться, то вони будуть його, а якщо ні, то всі панські будинки будуть належати селянам. Можливо, саме тому багато панських будинків збереглося. В 1927 році пан Кіч виїхав за кордон.
Михайлівська церква.
А якщо комусь доведеться побувати в Шмирках, то радимо відвідати дерев'яну Михайлівську церкву, закладену ще в 1754 році, яка на сьогодні є одним з найстаріших дерев'яних храмів, що збереглися в нашій області.
Церква в с. Шмирки побудована на честь Святого Архистратига Михаїла у 1754 році, Деревяним майстром Андрієм Сліпчуком. Який крім цеого збудував лікарню у 1781 році. Дерев'яна, з такою ж дзвіницею, стоїть вона посеред села, на рівному місці поблизу селянських домівок. У 1853 році поставлена на кам'яний фундамент, покладено нові дубові підвали, постелено нову підлогу, оновлено іконостас, вся церква обшита новими дошками, вкрита металевим покриттям і пофарбована. У 1887 році на кошти прихожан знову пофарбовано і оновлено іконостас. Храм побудований у вигляді шестигранної башти, одноповерховий, круглий, висотою 20 аршин, шириною- 9, довжиною — 21. Три куполи та хрести на куполах дерев'яні, оббиті залізом і пофарбовані у жовтий колір. На захід від храму розташована двоповерхова дзвіниця в три сажні два аршини. Дзвонів шість: перший — у шість фунтів, другий — 18 фунтів, третій — 24, четвертий -1 пуд 4 фунти, п'ятий -9 пудів 35 фунтів із зображенням Богоматері з Божим дитям і підписом «1864 року», шостий - 35 пудів 10 фунтів із зображенням Спасителя з однієї сторони і Божої Матеpі з іншої і надписом зверху: «1864 Фінляндського в Москві заводу Н. Д.», придбаний у 1885 році помішиком Лохвицьким і прихожанами за 560 карбованців. Дерев'яна дощана огорожа навколо церкви побудована прихожанами в 1886 році. Всередині церква має вигляд квадратної палати. Храм темний і вузький. Іконостас дерев'яний, різьблений, з колонами, позолочений, чотириярусний. На видному місці розташована вищезгадана давня ікону Богоматері. Серед церковних витворів є срібна 84-ї проби позолочена єлейниця — подарунок церкві Государині Імператриці Марії Олександрівни.
Проводи відбуваються у світлу суботу. Сповідь ведеться з 1807 року, метричні книги зберігаються з 1831 року, оглядові книги — з 1804 року, прихідно-розхідні книги — з 1832, церковний літопис — з 1892 року, опис церковного майна — з 1867.
"Землі при церкві:" садиба з городами — 2 десятини 848 сажнів, орної землі — 27 десятин 1940 ½ сажнів, сіножать з лісом — 5 десятин 440 сажнів, під церковними забудовами — 341 сажень, під дорогами 27 1/3 сажня — всього 35 десятин 1197 сажнів. На цю землю є план, заявлений в Староконстянтинівському суді і записаний 1838 року 25 жовтня № 389. При загальному розмежуванні селянських земель від поміщицьких дві церковних частини по 15 десятин 339 сажнів у 1870 році відведено в іншому місці, на що є план і геодезичний опис границь, складений дільничним землеміром Миколою Теодоровичем 3 жовтня 1870 року. Земля -прекрасні чорноземи. Причть священика — 300 карбованців і псаломщика 50 карбованців. Дім і господарські будівлі священика споруджені у 1847 році попереднім священиком Іаковом Павловичем за власні кошти і вже зруйновані. Дім і господарські будівлі псаломщика споруджені прихожанами в 1875 році. Однокласне народне училище Міністерства народної освіти існує з 1873 року. Церковно-приходської школи немає. Священнослужителями при церкві с. Шмирки були: Іаків Фостекъ — греко-католик до 1794 року, потім православні Стефанъ Кубинський, Єлісей Пижицький, Григорій Лотоцький, Іаків Павлович, Онисим Флорович Оберський" ", уродженець села Гаврилівна, який закінчив Волинську духовну семінарію в 1871 році. 24 лютого 1872 року він був призначений священиком в с. Кирилівка, а 30 липня цього ж року переведений до Шмирківського приходу і нині тут служить (1898). Псаломщик Дем'ян Флорович Бучинський, уродженець м. Білогородки, служить в цьому приході з 1898 року. За даними 1896 року, дворів в приході 102, прихожан 832, римо-католиків 40; євреїв 15. Про рух населення в приході можна судити за даними таблиці:
Село у XX столітті
Невдовзі після жовтневого перевороту у листопаді 1917 року при допомозі по-більшовицьки налаштованих солдатів Південно-Західного фронту село опинилось під червоною окупацією.
У 1929 році розпочалась примусова колективізація. Було створено два колгоспи «Нова доба» та «Нове життя».
Лихоліття 33-го в Шмирках не було позначене людськими жертвами. Населення хоча і голодувало, але випадків смерті не було. В сусідніх селах люди вмирали десятками, та Шмирки Бог милував. Зі свідчень очевидців, людям приходилось їсти торішню гнилу картоплю, шукати по берегах слимаків, діставати з дерев молодих воронят та випікати млинці із лободи — і при цьому діяв закон «Трьох колосків», коли не можна було підібрати з поля загубленого після жнив зерна. В людей конфісковували жорна з тією метою, щоб вони не могли змолоти собі борошна, якщо їм вдасться десь знайти зерна.
З розповіді очевидця Сліпчука Д. М.: "Приходилось їсти млинці з насіння лободи. Одного разу ми назбирали достатньо такого насіння, додали дві пригорщі крадькома підібраної з поля пшениці, змололи його і спекли кільканадцять млинців. До чого ж вони були смачні! Їх смак пам'ятаю до сьогодні. Навіть є така мрія — попробувати спекти їх ще раз. Чи були б вони такими смачними сьогодні?"
Шостого липня 1941 року німці підійшли до Шмирок. Радянська армія повернулась до села 5 березня 1944 року. З фронтів Німецько-радянської війни не повернулось 93 селянина. 
Відновлення сільського господарства.
Колгоспники нашого села в найкоротший строк відбудували зруйноване господарство, підвищили врожайність сільськогосподарських культур. У 1947 році колгоспники одержали по 29,3 центнера зернових з одного гектара. За досягнуті успіхи у вирощуванні високих врожаїв зернових культур багато колгоспників було нагороджено орденами і медалями.
Сільськогосподарське виробництво постійно зростало. З 1953 по 1963 рік врожайність жита зросла з 9,5 цнт до 11 цнт, пшениці з 15,6 до 18,3 цнт з гектара, надій молока з 789 до 1387 літрів на фуражну корову.
У 1963 році колгосп «40-річчя Жовтня» села Шмирок об'єднався з колгоспом «Аврора» села Личівка. Відтоді колгосп с. Шмирки носить ім'я «Аврора». Головою правління було обрано Коломійця Миколу Тимофійовича. У 1966 році в колгоспі зросли нові маяки сільськогосподарського виробництва.
Це такі колгоспники: комбайнер Пастух П. М., який намолотив 8 000 цнт дорідного зерна, та Гуляк Ольга Артемівна, яка на площі 27 гектарів виростила по 520 цнт з гектара цукрових буряків. Колгосп мав достатню кількість техніки — 20 тракторів, 12 автомашин, достатню кількість сільськогосподарських знарядь. Утримувалося 1100 голів ВРХ, в тому числі 400 дійних корів, середня продуктивність яких становила 2500 кг молока, свиней — 500 голів, овець — 800 голів, курей — 1000 штук.
Змінилось обличчя села. Було побудовано багато нових добротних будинків. Працювала середня школа, де навчалося 360 учнів, дільнична лікарня на 25 місць, аптека, бібліотека, Будинок культури. У 1976 році вступив в дію механізований тваринницький комплекс на 400 голів корів. Розпочалася робота по підведенню природного газу.
У 1980 році змінився керівний склад колгоспу. Головою був призначений Степанюк Григорій Вікторович. У цей період відбулося ряд перетворень, підвищився культурний рівень життя. Було побудовано добротну школу на 198 місць та дитячий садок на 100 місць, завершено підведення газу до будинків колгоспників. Нового рівня досягнуто в колгоспному виробництві. Урожайність пшениці сягнула 46—50 цнт/га, цукрових буряків — понад 350 цнт/га, надої молока — 3000 кг на корову, а окремі доярки, зокрема Калинюк М., досягли 5-тисячного рубежу.
У 1986 році було змінено керівний склад. Головою правління призначено Пахольчука Д. П. Реставровано панські будинки, здійснено капітальний ремонт доріг, проведено реконструкцію ставків. Вступає в дію медична амбулаторія, поштове відділення, ощадна каса.
Незалежність та розпад колективних господарств.
У 1991 році, після здобуття Україною незалежності, досягнувши найвищого рівня розвитку, колгосп роз'єднується — знову утворюється два колективних господарства: у с. Личівка — «Хлібороб», в с. Шмирки — «Аврора». Колгоспне виробництво починає занепадати. Зміна керівництва (Дячук, Рикун, Ярощенко, Тесля, Томашевський) та відсутність підтримки села державою, призводить до повного розвалу сільськогосподарського виробництва. Усю худобу знищено, с/г техніку та знаряддя, основні засоби продано або забрано за борги. Колгоспники роками не отримують заробітної плати. Селянську землю розпайовують, але змоги працювати на ній самостійно немає. Тому скрізь приходить великий землевласник з великими грошима сумнівного походження. Весь заробіток, який має селянин за здану в оренду частку паю — це три центнери зерна на рік. В таких умовах залишатись на селі молодь не має змоги. Усі «втікають» до міста, де можна хоч якимось чином заробити трохи грошей і якось утримувати сім'ю. Тому різко стала зменшуватись кількість населення в селі. Зросла смертність. У 2006 році по сільській раді народилось 4 дитини, а померло 46 людей. В школі навчається 87 дітей.

</doc>
<doc id="314522" url="?curid=314522" title="Щаснівка (Хмельницький район)">
Щаснівка (Хмельницький район)

Ща́снівка — село в Україні, у Волочиській міській територіальній громаді Хмельницького району Хмельницької області. Населення становить 818 осіб.
Символіка.
Затверджена 16 травня 2018р. рiшенням №11-38/2018 XXXVIII сесії міської ради VII скликання. Автори - В.М.Напиткін, К.М.Богатов, Л.О.Писарчук, Н.В.Трачук, А.В.Наливайчук.
Герб.
В лазуровому щиті з срібної хвилястої бази виходить золота гора, на якій стоїть срібний лелека з чорним оперенням, червоними лапами та дзьобом. З бази виходять три очеретини – зліва і справа від гори срібні, поверх гори зелена. Щит вписаний в декоративний картуш і увінчаний золотою сільською короною. Унизу картуша напис "ЩАСНІВКА".
Герб відображає легенду про заснування села жителями, що врятувалися від ворожого набігу на пагорбі серед густого очерету.
Прапор.
Квадратне полотнище поділене хвилясто горизонтально на синю і білу смуги в співвідношенні 9:1. З білої на синю смугу виходить жовта гора, на якій стоїть білий лелека з чорним оперенням, червоними лапами та дзьобом. З білої смуги виходять три очеретини – зліва і справа від гори білі, поверх гори зелена. 
Релігія.
14 жовтня 2013 року, у день свята Покрови Божої Матері, керуючий Хмельницькою єпархією Київської Патріархії митрополит Антоній (Махота) у співслужінні духовенства єпархії, священиків УАПЦ  та настоятеля парафії  села Щаснівка прот. Івана Бойка освятив місце та заклав перший камінь майбутнього Свято-Покровського храму.

</doc>
<doc id="314523" url="?curid=314523" title="Юхимівці">
Юхимівці

Юхи́мівці — село в Україні, Наркевицької селищної територіальної громади Хмельницького району Хмельницької області. Населення становить 1044 особи. Згадується ще у 1565 році, отже засноване десь на початку XVI століття.
Географія.
Селом тече річка Безіменна. Біля села розташований Юхимовецький заказник.

</doc>
<doc id="314524" url="?curid=314524" title="Яхнівці">
Яхнівці

Я́хнівці — село в Україні, у Волочиській міській територіальній громаді Хмельницького району Хмельницької області. Населення становить 849 осіб.
Символіка.
Затверджена 17 жовтня 2018 р. рішенням №871 XLVII сесії міської ради VII скликання. Автори - Каріна Русланівна Відлацька, Андрій Валентинович Шевчук, Світлана Василівна Щесняк, К.М.Богатов, В.М.Напиткін.
Герб.
В лазуровому щиті вправо злітає срібний жайвір із золотими лапками та дзьобом, унизу жайвір супроводжується золотим колесом від воза. В правому червоному бічнику золотий полум'яний меч в стовп, в лівому червоному бічнику срібний спис в стовп. Щит вписаний в декоративний картуш і увінчаний золотою сільською короною. Унизу картуша напис "ЯХНІВЦІ".
Полум'яний меч і спис – символи костьолу Архистратига Михаїла і церкви Св.Георгія, які існують в селі. Жайвір – знак великої кількості цих пташок в полях навколо села, колесо – символ легенда про першого поселенця, який, будучи прикутий татарами до воза, розірвав ланцюги і втік з полону.
Прапор.
Квадратне полотнище поділене на три вертикальні смуги, червону, синю і червону, у співвідношенні 1:2:1. На центральній смузі до древка злітає білий жайвір із жовтими лапками та дзьобом, унизу жайвір супроводжується жовтим колесом від воза. На древковій червоній смузі жовтий вертикальний полум'яний меч, на вільній червоній смузі білий вертикальний спис.
Історія.
Історично село розвивалося як українсько-польське.
Село постраждало внаслідок геноциду українського народу, проведеного урядом СРСР 1932—1933.
За даними різних джерел в селі в 1932—1933 роках загинуло близько 50 осіб. На сьогодні встановлено імена 29. Мартиролог укладений на підставі поіменних списків жертв Голодомору 1932—1933 років, складених Яхновецькою сільською радою. Поіменні списки зберігаються в Державному архіві Хмельницької області.
У пам'ять про жертви комуністичного терору в селі встановлено пам'ятник з надписом "Жертвам Голодомору та комуністичних репресій".
Село Яхнівці розташоване в долині, має гарний вигляд, багато зелені. Село розкинулось зі Сходу на Захід. Це одне з найбільших сіл Волочиського району. Село віддалене від Волочиська на 18 км. Навколишні села: Лонки — З км, Клинини — 8 км, Курилівка — 5 км, Ожигівці — 8 км. Сільська рада знаходиться в селі. До сільської ради відноситься ще село Лонки.
Наприкінці XV століття почались турецькі напади на українські землі. Загарбники палили міста й села, грабували населення, захоплювали в полон великі маси населення. Тисячі, а часом й десятки тисяч полонених відправляли на невільницькі ринки.
В ці часи починається історія села Яхнівці, що збереглася в переказах старих людей. Дати заснування села не пам'ятає ніхто. Розповідають, що назва села Яхнівці походить від слова Ях. На місці села раніше була болотиста територія, поросла лозами. Недалеко на виому місці було село Соснівка, що налічувало кілька десятків дворів. Ще й зараз те місце, де було це село, а там тепер поле, називається соснове. Наприкінці XV століття турки йшли на Почаїв. Саме через це село. Село було спалене, частину жителів турки вирізали, а фізично здорових забрали в полон. Залишили одного самого сильного чоловіка, щоб мастив їм вози. Вночі, коли лягали спати прив'язували його до колеса воза, щоб він не втік. Маючи велику силу однієї ночі він зубами вийняв льолика з колесом і втік від турків. Попав на трясовину в лози. В переказах ці лози називались Турмановими, як місцевість пов'язана з перебуванням тут турків, яких звали турманами. Коли він трохи відпочив, він відв'язав себе від колеса і пішов на села. Там він знайшов собі другу жінку, бо першу разом з дітьми турки вбили і повернувся в ці лози. З часом прибували ще втікачі. Так розросталося село. Спочатку цих людей, які прибували, називали яхнівцями, а тоді з часом село назвали Яхнівцями. Коли зібралося більше людей, то зробили через поки невеличке село одну поздовжню дорогу з Сходу на Захід і три поперечних. Тоді зібралося два молодих хлопці і вони з іконою Ісуса Христа чотирма волами оборали село кругом двічі. Розповідають, що саме цьому село обминають великі біди. Йшли роки. Вигнані були турецькі нападники з української землі на зміну їм прийшло інше зло — поневолення народу польським панством. Недалеко від села, яке заснував Яхно, поселяється пан Малинський, який прибрав до рук село. В нього був збудований дуже великий і гарний маєток. Настали важкі часи кріпаччини. Реформа 1861 фактично не змінила становища. Безземельні селяни змушені були працювати на панських ланах, заробляючи собі на нужденне життя. В селі не було ні лікаря, ні школи. Дітей кількох заможних селян навчав читати й писати піп. Зате в селі була корчма і власна панська ґуральня. На своїх клаптиках землі селяни орали сохою, звичайно що й врожаї були низькими. Щоб прожити і засіяти свою моргу поля, більшість селян потрапили в кабалу до пана. Зовсім по іншому протікало життя пана, який з кожним роком багатів. Напередодні 1905 року він побудував 5 фільварків. Придушивши в 1906 році революційний рух робітників і селян, царський уряд не міг обмежитись одними репресіями, каральними експедиціями, розстрілами, тюрмою, каторгою. Царський уряд бачив, що віра селянства в «царя-батюшку» все більше зникає. Тому і вирішує він створити собі на селі міцну опору з куркулів. З цією метою створюється так звані столипінські хутори. Заможні селяни Яхновець вийшли в громаду і створили хутір Пишинщину в стороні села Авратина.
Після жовтневого перевороту панський маєток було розгромлено, почався переділ землі. 
У 1917-1921 роках влада у селі змінювалась багато разів, остаточний контроль отримали більшовицькі окупанти.
У 1929 році у селі почалась примусова колективізація.
У 1930 році колгоспники на своїх зборах дали назву колгоспу «Ленінський шлях». Головою колгоспу був житель села Бронівки, на прізвище Кміта.
Тяжким для людей був Голодомор 1932—1933 років. Люди не мали що їсти: їли свиріпу, гнилу картоплю, лободу, пухли з голоду, помирали. 
У 30-х роках були репресовані люди й нашого села. Людей видавав Луцько Хрін, а потім і його забрали. В кишені в нього знайшли документ, що він мав видати ще 40 комсомольців. 
На фронтах Німецько-радянської війни загинуло 122 селянина. 
Багато молоді було вивезено в Німеччину. Старостою в цей час в селі був Шевчук Петро. Молодь викликали в комітет і казали, кого будуть забирати. У 1943 році видали «геби» (повістки) з комісаріату як на військовозобов'язаних.
У вересні 1944 року село знову зайняли радянські війська. 
У 1947 році у селі був голод.Люди з села ходили у Західну Україну: с. Токи й далі за річку Збруч найматися на роботу, щоб прогодувати себе і свою сім'ю. 
У 1955 році побудовано корівник і свинарник. У 1956 році птахоферму, авто гараж, механізовано ряд трудомістких процесів на фермах, в тому числі встановлено автонапувалки, кормозапарники, подрібнювач кукурудзи. 
У 1957 році збудовано типовий свинарник, корівник, вівчарик. 
Саме на цей час період 1950—1960 років люди в селі почали масову будівлю будинків. 
У 1976 році в районі почалось угруповування колгоспів. До села Яхновець приєдналися такі села як Лонки та Курилівка. В колгоспі було збудовано новий тваринницький комплекс, побудовано нову контору колгоспу. 
У 1986 році в селі було збудовано нову школу. У школі діє майстерня, великий спортзал, їдальня. 
Наприкінці 1986 року почалось роз'єднання колгоспів. Село Яхнівці відділилося.
У 1990 році в селі відкрито православну церкву, яка знаходиться в приміщення старого клубу. Приміщення клубу збудовано з цегли розібраних церков сіл Купеля, Курилівки та Авратина. 
25 січня 2000 року колгосп «Ленінський шлях» перейменовано на ТзОВ і дано назву «Полісся». 
У жовтні 1993 року в селі проведено приватизацію земельних ділянок, а в 1996 році проведено розпаювання землі. Вся земля, яка стоїть на балансі сільської ради, розпайована між людьми, які працюють в колгоспі та пенсіонерами. На пай припало в середньому 2.44Га. На даний час в селі є люди, які вийшли з ТзОВ разом зі своїми паями (одноосібники). Одноосібники мають власну техніку й обробляють своїми силами землю.
У 1995—1996 роках проведено газифікацію села.
Релігійна ситуація.
У селі зареєстровано три релігійні громади: Українська православна церква — Київський патріархат, Римсько-католицька церква, Українська автокефальна православна церква.
Відомі люди.
В селі народився Фарін Петро Опанасович (1923 — †2001) — повний кавалер ордена Слави (бойова нагорода армії СРСР).

</doc>
<doc id="314526" url="?curid=314526" title="Адамівка (Деражнянський район)">
Адамівка (Деражнянський район)

Ада́мівка — село в Україні, у Деражнянському районі Хмельницької області. Населення становить 11 осіб. Орган місцевого самоврядування — Яблунівська сільська рада.

</doc>
<doc id="314527" url="?curid=314527" title="Березове (Хмельницький район)">
Березове (Хмельницький район)

Бере́зове — село в Україні, у Деражнянському районі Хмельницької області. Населення становить 32 осіб. Орган місцевого самоврядування— Богдановецька сільська рада.

</doc>
<doc id="314528" url="?curid=314528" title="Богданівці (Деражнянський район)">
Богданівці (Деражнянський район)

Богдані́вці — село в Україні, у Деражнянському районі Хмельницької області. Сільраді підпорядковане село Березове. Березове (Деражнянський район)
Історія.
За адміністративним поділом с. Богданівці належало до таких повітів (районів):
Богданівці у різні вікові періоди мало різні назви: Bogdanowcze in Boh (1493 р.), Bohdanowcze (1530 р.), Богдановцы (1542 р.), Boydanowce (1630–1650 р.р.), Bohdanowce (1668 р.), Bogdanowce (1784 р.), Богдановка (1800 р.), Богданівці (1926 р.).
За переказами, колишня назва поселення «"Нивка», яке" було повністю спалене, а в навколишніх селах про трагедію говорили: „"Біда в Нивці"” "→ Біданівці → Богданівці".
Існують давні перекази, що село знаходилось біля самої річки Вовк, де знаходили кам'яні сокири, черепки домашнього посуду. Кургани і вали з північної сторони села свідчать проте, що ця місцевість багата на ліси, звірів, воду заселена була уже давно, але про час заснування села Богданівці нічого не відомо.
Колись село називалось «Нивка», після набігів татар воно було повністю зруйновано, і люди були змушені переселитися на нову територію, де і тепер знаходиться селище. В інших селах село називали «Біда в Нивці», а згодом і Біданівці. Тепер же назву облагородили і назвали Богданівці.
В архівних документах, у вересні 1811 р. зафіксовані два власника села (Осип Гнатович Згорський та Ян Ріховський, які мали в своєму володінні селян.
"«Цікава знахідка»" - одного разу троє хлопчаків (Олександр Дмитрієв, Микола Гуменчук, Володимир Іванцов) пасли телят. Олександр граючись побачив на землі велику монету, хлопчики почали рити далі, і знайшли низку монет. Як виявилось, ці монети були датовані 1625 – 1641 р.р. Близько 300 монет було передано обласному краєзнавчому музею. Скарб належав можливо польсько-литовському магнатові або козакові за військові заслуги. Монети пролежали в землі 300 років, щоб їх знайшли жителі с. Богданівці, і передали в музей.
Станом на 23 листопада 1845 р. поміщики Гнат і Йосип Згорські мали в своєму володінні 156 кріпаків, 82 чоловіків, 74 жінки. Івану Згорському належало 200 чоловіків та 163 жінки. Селяни мали право на випас худоби, користування лісом та річкою. Ще одним власником Богдановець був Августин Хоєцький, у його власності було 30 чоловіків та 27 жінок, хоча насправді їх було насправді менше. Зменшення кількості людей означало те, що вони або вмирали, або тікали, їх купували, продавали, обмінювали, дарували.
Мешканці села на початку ХХ ст. займались землеробством, ткацтвом, теслярством і шевством.
У 1766 р., був збудований храм святого Миколая, на кошти поміщика Гадомського та парафіян. Особливою шаною користувались ікони: Божої Матері, Пантелеймона та Марії Магдалини.
У 1901 р. у селі було 781 чоловік та 846 жінок, а також 28 сімей, що переселились із Проскурівського повіту у 1897 р. Крім православних було ще 52 католики і 8 євреїв.
З початку ХІХ ст. священником у селі був Василь Савкевич, з 1816 р., вже його зять Симеон Коропачинський, а у 1857 р, син Симеона – Ульян, у 1899 р. внук Симеона – Никанор Коропачинський. Цековна територія займала 2328 сажнів.
З 1862 р. у селі відкрилась школа, де навчались діти заможних селян. Єдиним підручником був псалтир. З 1894 р. школа перетворилась у церковно-парафіяльну, там було три класи і 20 учнів. Працював з дітьми один учитель, відразу зі всіма класами. Парт і підлоги не було, лише три столи збиті з дошок, і довга лавка. З 1898 р. по 1909 р. це була церковно-парафіяльна школа, яка за останні роки вважалась найкращою школою Летичівського повіту. В 1911 р. громада села купила поміщицький маєток під школу. Так у селі було створено земську школу, де працював один учитель і було 38 учнів. Діти навчались читати, писати і рахувати. З 1912 р. школа стала початковою, де була вчитель Білостоцька М.К., що вела 3 класи. Щодня у школу приходив дяк, діти разом з ним співали, аж потім приступали до навчання. У 1928 р. школа стала повністю чотирьохрічною, а директором був Камінович В.Г. У 1920 р. було відкрито 5-й клас, потім 6-й, далі 7-й. Перший випуск семирічної школи був у 1932 р., де 17 випускників закінчили навчання. Директором школи був Моргунов Петро Григорович. Випускниками школи були: Діденко М.К., Сильвестрова Г.І., Панчик Д.І, Стецюк А.А., Стецюк С.Г. До війни директором був Старцун В.П. Під чав ВВВ навчання майже не проводились, в окупації школа стала німецьким штабом. У 1946 р., навчання знову відновилось, до школи приходило до 300 учнів. З 1959 р. школа стала восьмирічною, а учнів було 360.
У 1960 р. був перший випуск восьмирічної школи, директором якої був Мельник М.М. Все більше потреби було в створенні нової школи, і ставилось питання перед народним відділом освіти.
У 1971 – 1972 н.р. настав момент відкриття нової довгоочікуваної школи, директором якої став Дейнека М.С., яка могла навчати 360 учнів.
До 1983 р. кількість учнів почала зменшуватися до 153 осіб. Ця школа існує і дотепер.
На цьому шкільна історія села закінчується, а ми повертаємось до звичайних будніх селян-кріпаків життя яких не було солодким. Село Богданівці досить часто передавалось з одних рук до інших. Особливою жорстокістю запам'ятався поміщик Старинський. Він виміняв у іншого пана кріпачку Стапаниду Хамлай, яка потрапила у немилість пана. Старинський наказав кріпачці сидіти біля брами на ланцюгу і гавкати на перехожих. А у ввечері змушував доїдати об'їдки зі столу за іншими людьми. Є історія і про іншу кріпосну Мар’яну Капустянську, яку на другий день пологів змусили іти на панщину, але вона не змогла працювати. Після цього панські посіпаки побили її на конюшні так, що вона через тиждень померла.
У 1866 р. поблизу села проклали залізницю і селяни пішли на заробітки, де могли заробити 15 копійок вдень, але це було не легко. Пилип Мельник ходив цілий місяць на роботу до поміщика Муня Згорського, але той не хотів платити грошей. На кінець пан наказав пройти Пилипа за ним у дім, начебто за грошима, а сам побив його добряче.
Селяни жили дуже бідно, не вистачало їжі, хліба, тоді вони мусили збирати жолуді у лісі, потім товкли їх у ступі, мололи на жорнах, і так робили борошно для випічки хліба. Не було чим підготувати землю до сівби, тому люди брали просто звичайне дерево або рало. Злидні підсилювало пияцтво, на кожній вулиці села була корчма.
У 1903 р. село належало багатьом поміщикам, а саме: священник Петро Веселовський, дворянки Анна, Генрієта, Фліорентина Тржебинські, Михайло Маркевич, Микола Турковський, що здавав в оренду землі Євгенові Згорському.
У 1905 р. почалась революція, що налякала Згорського, і він у 1911 р. втік за кордон. Після революції в селі створили земельний комітет, до якого увійшли: Деник Рибак, Володимир Блиндер, Профир Капустянський, що став головою комітету. Із землевлавників у селі залишався тільки Мунь Згорський, але згодом його знайшли вбитим у своєму маєтку. До кінця осені 1917 р. кожній безземельній сім’ї виділили 2,5 гектара землі.
Влітку 1918 р. колишній поміщик, один із Згорських, з допомогою австро-німецького війська почав забирати в селян їхнє добро, полонених били шомполами на площі біля церкви. Село мало сплатити контрибуцію у вигляді 40 тис. рублів. Військо стояло в селі, за ним доглядали селяни. Багато хто з них тікали в ліс, де створювали партизанські загони.
Восени 1918 р. до верхівки прийшла радянська влада, і у селі відновився земельний комітет, де землю знову віддали селянам.
У ході боротьби, між червоною армією, білими, військом УНР село переходило з одних рук у інші.
Уривок з автобіографічного роману Володимира Сосюри «Третя рота», що розповідає про події листопада 1919 року, у якому згадуються, що відбувалось в селі Богданівці та Коржівці.
В 1920 р. перед приходом польського війська в селі було створено загін самооборони, що мали 180 одиниць вогнепальної зброї. Два рази самооборона села відбивала наступ польків, але на третій раз вони напали зненацька. Частина самооборонців втекла в ліси Деражні, частину зброї було сховано. В цей час в селі поляки робили розправу над селянами. Людей похилого віку та жінок побили, а Матвія Діденка, Олександра Мантура, Охріма Калинку розстріляли, Іванові Садовському вдалося втекти.
У червні 1920 р. червона армія звільнили село від польського війська.
Сільський виконком очолив Карпо Дикий, комітет незаможніх селян – Профир Капустянський, що повернувся з червоної армії.
За колективізацію села взялись: двадцятип’ятитисячник Болдава та Будяк, що став партійним. Почались наступи на селян аби створити колективне господарювання. Жителі чинили опір. Почалось розкуркулення заможних селян, у них забирали все майно, худобу, реманент. 7 березня 1930 р одна сім’я накинулась на членів комісії з сокирами, які проводили розкуркулення. Коли такі вісті дійшли до Сталіна, він вирішив перенести всю вину на місцеву владу, отож, почався масовий вихід людей із колгоспу. У Богданівцях на 1 червня 1930 р. з колгоспу вийшло 105 господарств. Місцева влада пробувала спинити селян – насильством. Будяк виселив із села жительку Прокопишину, хоча вона була хворою і не підлягала розкуркуленню. Опір селян було зломлено.
Почався колгоспний етап в житті села Богданівці. Було споруджено корівники, зерносховища, конюшні. За перші роки було зібрано 7-8 центнерів з гектару. Головою сільської ради був на той час Мусій Петрович Похило, член КПУ.
Весною 1933 р. - це був час неймовірної біди, що запроваджена сталінською владою, голодомор.
У 1939 р. в селі таємно побувала відома поетеса Анна Ахматова, що в с. Богданівці знайшла свою знайому Євдокію Блажієвську – бабусю В.П. Славинського.
Друга світова війна принесла знову горе в село. У Богданівцях розташувався німецький гарнізон, що охороняв табір військовополонених, який створений тут, і залізницю. Селяни допомагали полоненим, підтримували зв'язки із партизанами.
Згідно даних у перший період окупації гітлерівцями в селі проживало:
Серед усіх було 1843 українці, 30 молдаван, 6 росіян, 1 німець.
З них 1864 особи були православні, а 16 осіб – католики.
На засіданні виконкому Деражнянської районної ради від 5 липня 1944 року було затверджено виконавчий комітет Богданівецької сільської ради у складі: Сильвестр Маркович Дейнека – голова сільської ради, Денис Рибак – заступник голови сільської ради, Ганна Іванівна Крилач – секретар сільської ради, Марія Полікарпівна Старенька – заготівельник, Арсень Павлович Старенький – бригадир колгоспу. У 1944 р. збір врожаю був високий, а у 1947 р. – був посушливий. У 1947 р. за перевиконання планового збору врожаю понад 70 колгоспників отримали ордена і медалі, було присвоєно звання Герой Соціалістичної Праці (Т.Д. Дейнека), Ордени Леніна одержали (Юстина Рик, М.П. Похило).
У 1961 р. у Богданівцях було відкрито поштово-телеграфне відділення. У центрі села, де була церква спорудили пам’ятник загиблим односельчанам.
В серпні 1988 р. головою колгоспу ім. Горького обрали Неонілу Полікарпівну Довгань, пропрацювала вона 10 років. За цей час було збудовано свинарник, автогараж, млин, мінімолокозавод, пекарня, 4,6 км доріг було покрито асфальтом і твардим покриттям. Реконструйовано тваринницькі ферми, колгоспний двір.
У 1992 р. колгосп ім. Горького було реорганізовано в спілку селян «Нивка» за давньою назвою села, із 2000 р. створено ТОВ «Нивка».
У грудні 1993 р. було урочисте відкриття церкви, що була збудована на кошти селян і спілки «Нивка».
На 1 січня 2001 р. у селі 401 господарство, а мешканців, разом із мешканцями с. Березово проживає – 922 особи.
Ось таким не легким було життя селян с. Богданівці, вони важко виборювали свою свободу, часто ціною життя…
"Вся історія с. Богданівці знаходиться у книзі міського архіву м. Деражня."
Ветерани Великої Вітчизняної війни біля обеліску загиблим воїнам-односельчанам с. Богданівці
Пам'ятник загиблим воїнам Другої світової війни с. Богданівці
Адміністративний устрій.
Орган місцевого самоврядування — Богдановецька сільська рада. Також на території сільської ради є пошта.
Географія.
Село Богданівці знаходиться за 15 км від райцентру і залізничної станції Деражня. В селі є залізнична зупинка Масівці залізничної дільниці Жмеринка — Гречани. Розташоване село поблизі річки Вовк. Вовк (річка)
Символіка.
Затверджена 13 грудня 2013р. рiшенням сесії сільської ради. Автор - І.Д. Янушкевич.
Герб
У лазуровому щиті срібна залізнична стрілка з зеленим вогнем і такий же плуг, над якими золоте сяюче шістнадцятипроменеве сонце. У зеленому вістрі золота дерев'яна селянська прялка, яку з обидвох сторін супроводжує по срібній квітці плодового дерева. Щит обрамований золотим декоративним картушем i увiнчаний золотою сiльською короною. Картуш знизу обрамлений зеленими гілками липи з золотим цвітом. На срібній девізній стрічці лазуровий напис "БОГДАНІВЦІ".
Прапор
Квадратне полотнище поділене на чотири рівновеликі квадратні частини. На синій верхній древковій жовте сяюче шістнадцятипроменеве сонце. На зеленій верхній вільній білий плуг. На зеленій древковій нижній біла залізнична стрілка з зеленим вогнем.

</doc>
<doc id="314529" url="?curid=314529" title="Божиківці">
Божиківці

Божи́ківці — село в Україні, у Деражнянському районі Хмельницької області. Населення становить 1006 осіб. Орган місцевого самоврядування — Божиковецька сільська рада.
Історія.
П.Н. Батюшков вважав, що село знаходиться там, де в XI столітті стояло місто Божськ, Божський або Бужський, однак немає археологічних знахідок і пам'яток, що підтверджують це. Більш вірогідно, що село заселили вихідці з літописного Божська після його загибелі.
Вперше село згадується в "жалувальній" грамоті польського короля Владислава 1436 року, коли він передав село Петрові Одровонджу, згодом у реєстрі 1493 року і в грамоті короля Сигизмунда 1539 року.
На початку 1595 року під час переходу загонів Северина Наливайка з Бару на Летичів у Божиківцях деякий час перебував селянсько-козацький табір.
В 1648 році через село проходили полки Максима Кривоноса - з-під Старокостянтинова й Меджибожа на Бар, Віньківці, Зіньків.
Селяни Божиковець до 1861 року були кріпаками, 3 березня 1866 року община села була викуплена на волю. Майже половина селянських господарств залишилися безземельними, тому змушені були наймитувати або орендувати землю за 50-70% зібраного врожаю.
Дерев'яний храм у Божиківцях був споруджений у 1777 році в ім'я святої Параскеви, але парафія діяла ще раніше, як видно з докментів, що діяли пи церкві (в метричних книгах за 1732 рік). Прихожан в Божиківцях на 1901 рік було 496 чоловіків і 500 жінок. До Божиковецького приходу було приписане село Гоголі.
З 1887 року в Божиківцях існувала церковно-приходська школа. Спочатку була однокласною, згодом розширилась до 3 класів. Поміщику Здиславу Вацлавовичу Колонна-Чесновському належала 1121 десятина землі.
Був вихідцем з Франції, дружина-полячка. Мав три фільварка. В 1901 році побудував маєток, у якому до цього часу знаходиться школа. У володіннях поміщика був млин, цегельня, кузня, конюшня. Невеликий завод (гуральня), побудований 1909 року, виробляв спирт. Пізніше на цьому місці діяв крохмальний завод, у 2000-х роках закритий та повністю зруйнований.
У період першої світової війни все чоловіче населення, придатне до військової служби, мобілізували на фронт. Згодом тут розташовувався 101-й перев'язочний загін. Саме солдати цього загону після жовтневого перевороту разом з частиною селян розгромили панський маєток. У період громадянської війни на території села діяв партизанський загін, який очолював Карпо Казимирович Килимник.
29 жовтня 1921 р. під час Листопадового рейду у Божиківцях зупинилася на ночівлю частина Подільської групи (командувач Михайло Палій-Сидорянський) Армії Української Народної Республіки.
2 лютого 1923 року в селі заснували комуну "Нове життя", але згодом через крадіжки серед членів комуни, її було розформовано, а комунарів виселили. Наколишній гуральні почали виробляти цукерки і повидло. В 1923 році колишній будинок поміщика віддали під школу. В ній було 4 класи, які навчала Надія Василівна Шевчук.У 1926 році в селі створили комсомольську організацію. Станом на 7 грудня 1926 року в селі було 376 господарств з населенням 1592 чол. У 1929 році в селі засновано колгосп імені Петровського, першим головою був Семен Олексійович Седзюк, на цій посаді він пропрацював 33 роки.
У 1930 році колишню гуральню перебудували в крохмальний завод, першим директором був Т. Чалий, з 1931 до 1960 року - Мендель Абрамович Фурман.
У 1937 році відбувся перший випуск середньої школи, серед випускників був Д. М. Прилюк. В цьому ж році розібрали церкву, закриту ще 1933 року.
На 1939 рік у селі проживало 2024 чоловік населення, в 1940 році у школі навчалося 434 учні, працювало 19 вчителів. Першим директором школи був Василенко, потім-Штернов.
Під німецьку окупацію село потрапило 12 липня 1941 року. Школу закрили, понад 200 юнаків і дівчат відправили до Німеччини на примусові роботи. Починаючи з 1942 року, в селі виникають підпільні групи, житель села Нестор Григорович Мельник організував партизанський загін. 25 березня 1944 року радянське військо звільнило село від фашистів. Понад 140 жителів Божиковець загинули в боях на фронтах війни.
У післявоєнні роки в колгоспі побудували муровані приміщення корівників-10, свинарників-5, курятників-3, качатник, кролятник., триповерховий млин-питель, будинок культури, майстерні тракторного стану, дитячі ясла, винний цех, автогараж, склад мінеральних добрив, радіовузол, кукурудзосушилку та інше. У 1963 році на площі 83 гектари заклали фруктовий сад. У серпні 1963 року почало діяти автобусне сполучення з Летичевом. В селі діяв пологовий будинок, медамбулаторія, яка славлась рефлекторним лікуванням (завідувач М.Б. Янківський). Колгосп в різні часи очолювали І.Таран, І.П.Паюк, М.В.Гладій, І.М. Король.
В 1990 році в селі спорудили асфальтний завод. 8 вересня 1992 року на базі місцевого колгоспу було створено асоціацію кооперативів імені Петровського, доякої входили села Радянське і Шелехове. 17 березня 1998 року в селі створено товариство з обмеженою відповідальністю "Відродження", яке очолив Василь Володимирович Киба. В подальшому підприємство збанкрутувало, майно було продане або передане в оренду. 
Населення.
Згідно з переписом УРСР 1989 року чисельність наявного населення села становила 1072 особи, з яких 475 чоловіків та 597 жінок.
За переписом населення України 2001 року в селі мешкало 1006 осіб.
Мова.
Розподіл населення за рідною мовою за даними перепису 2001 року:
Пам'ятки.
В селі знаходиться єдиний в Україні пам'ятник учителю-мислителю. Пам'ятник стоїть на території сільської школи. Автор, наш односельчанин відомий київський скульптор, член Спілки художників Василь Корчовий.
Маєток Колонна-Чесновського збудований 1901 року з червоної цегли.

</doc>
<doc id="314530" url="?curid=314530" title="Бомкове">
Бомкове

Бо́мкове — село в Україні, у Деражнянському районі Хмельницької області. Населення становить 116 осіб. Орган місцевого самоврядування — Зяньковецька сільська рада.
Історична дата утворення 1515 рік

</doc>
<doc id="314531" url="?curid=314531" title="Буцневе">
Буцневе

Буцне́ве — село в Україні, у Деражнянському районі Хмельницької області. Населення становить 409 осіб. Орган місцевого самоврядування — Яблунівська сільська рада.
Через село протікає річка Безіменна.

</doc>
<doc id="314532" url="?curid=314532" title="Вівсяники (Хмельницький район)">
Вівсяники (Хмельницький район)

Вівся́ники ( (3))  — село в Україні, у Деражнянському районі Хмельницької області. Населення становить 241 осіб. Орган місцевого самоврядування — Клопотовецька сільська рада.
Село є крайньою південно-східною точкою Хмельницької області.
Географія села.
Зовнішне фізіко-географічне положення
Село розташовано на косогорах у басейні рік Згар та Згарка. Воно займає територію загальною площею приблизно 1,74 кв. км.
Відстань до адміністративних центрів:
Відстань до інших населених пунктів:
Село оточують листяні ліси, серед яких відомі такі як: Високи, Поляни, Казенний, Зруби, Дубина, Трибенці, Черешовий. Деякі з них були вирубані для розширення сільськогосподарських територій.
Внутрішня географія села
Історично склалось кілька частин села: Агрішівка, Попівка, Майданець, Центр (біля церкви). В межах села і на прилеглих територіях є кілька штучних ставків: Грабарка та Новий (південь села), Гарашівка і Причеп (північ) та ін. За межами села є ще один ставок. На старих мапах він вказується набагато південніше Грабарки. У селі та біля села є три цвінтари. Перший цвинтар існував з часів утворення села неподалік від церкви. Зараз це велика галявина, на якій випасають худобу. На в'їзді у село з боку дороги на Клопотивці розташовані ще два цвинтарі. Першій, старіший, згідно з мапами, з'явився приблизно у 1905-1910 році. Зараз він в занедбаному стані, більшість могил поросло густим плющем. Другий, з 1965 року, знаходиться поруч зі старим. Є діючим.
Назва села.
У селі поширена легенда, що колись, ще за часів кримсько-татарських навал, село мало назву Сімашки. Сімашки - біблійська назва: "сім" - услишаніє. Сімашки - рай на Землі. Сімашки - Покров Пресвятої Богородиці. Підтверджують наявність Покровського монастиря в місті Бар. Великі всього світу хресні ходи до Покрова Пресвятої Богородиці і село Горбівці. Сімашки - це чоловічий монастир на території землі сьогоднішньої ділянки Козікова. Його організував святий Антоній Печерський. По благословінню Богородиці повернулись монахи на святу гору Грабарка, де побудували п'ятикупольну церкву у монастирі Преображення Господня. Від появи Богородиці на горі Почаїв до появи ікони Зіновенська зімнено територію землі із Хрестової Русі на народну освіту. Загублено визначення слова Русь і імена Болохівських-Руських князів. Від назви Сімашки до нас дійшла лише назва місцевості біля села. Колишній мешканець села та знавець історії села В. Д. Просюк, спираючись на усну пам'ять, що збереглась серед мешканців, так переказує цю історію: «"Колись село мало назву Семашки. Його двічі спустошували нащадки тих монголо-татар, що зруйнували наш стародавній Київ. З тих пір назва Семашки збереглась тільки за полем, що розташоване між урочищами Довга поляна та Луганщина. Вижилі поселенці нібито перемістилися ближче до лісу, на Довгу поляну. Однак, через деякий час, їх там знову обложили кримські татари. Вцілілі сховалися на Вівсюках, на дальній лісовій галявині, навколо якої виросло поселення."»
Сам В. Д. Просюк спростовує цю легенду та дає своє тлумачення історії походження назви села:
"«… польське слово „семашки“ ще в стародавні часи замінювало в побуті такі поняття як площа, територія, простір, нивки, невеликі ґрунти. Але село Семашки у власності Проскурівського староства та Літинського повіту не згадується»"
У всіх доступних історичних джерелах та мапах, починаючи з початку XVI сторіччя, село згадується лише як Овсяники.
Друга назва «Вівсяники» з'явилась у радянські часи, у 1925 році. Можливо, це спроба укладача першої радянської збірки про місця Поділля перекласти російське (на думку укладача) слово «Овсяники» на українську — «Вівсяники». З тих пір назва Овсяники використовується лише як російська назва села.
Історія села.
Перші поселенці.
Перші поселенці, скоріше за все, прийшли сюди з Прикарпаття та Волині. На цю думку наводять ті факти, що головним заняттям мешканців села у XVI столітті було розведення овець. Саме вівцями вони сплачували податі своїм боярам.
До кінця XVI століття кількість мешканців була не постійна та змінювалась від 30 до 60 людей. Можливо, що причиною тому були часті напади кримських татар, які спустошували населенні місця Поділля. Саме ці поселенці побудували в селі Вівсяники 5-купольну церкву. Коли церкви завжди був ярмарок. Про цей ярмарок досі пам'ятають мешканці села. А на захід від церкви знаходився цвинтар. Це дає підставу вважати, що церква була частиною монастиря, який не зберігся до XIX століття.
У складі Польського королівства.
За офіційними відомостями село засновано у 1514 році. Можливо, що і раніше, але перші згадки відносяться саме до цього року.
Подільське воєводство Барське староство (1538-1793). Серед сіл, що з'явилися під час розвитку Барського староства з ініціативи королеви Бони Сфорца не згадується. Тому воно могло з'явитися або раніше, або навпаки — після смерті королеви. Приблизно у 1565 році село з'являється у офіційних документах як Овсяники.
Подільський еялет Барський санджак (1672-1699). У період з 1673 по 1681 роки у еялеті османами було проведено перепис податного населення.
За умовами Карловицького конгресу Поділля разом з фортецями та селами було повернено до складу Речі Посполитій.
"Володіння Кільчевських". 30 грудня 1738 року Король Польський Август ІІІ продав село Овсяники разом "зі всіма селянами, полями, прибутками та приналежностями" подружжю дворян Кільчевських Іосіфу та Розалії.
"Володіння Куравських". На підставі консенса Короля Польського Станіслава Августа від 20 вересня 1767 року при особистії присутності дворянин Іосіф Кільчевський підтвердив згоду переуступити свої права на село Овсяники подружжю Куравськи Іосіфу та Анні.
Село Петрані.
До села Вівсяники було приписано село Петрані (або "Ременна"), яке також згадується у польських джерелах з XVI століття. У 1563 році пустир на місці села Петрані був подарований польським королем Сигізмундом II Августом боярам Петрановським, нащадки яких у 1616 році довели свої права на поселення Петрані, що виникло тут.
У 1770 році власником села був Василь Петровський, а згодом перейшло у власність Липського та Васютинського. До кінця XVIII століття обидва села входили до складу королівських маєтків та належали до Горбовецького староства.
У складі Російської імперії.
Після другого поділу Речі Посполитої у 1793 році село на короткий час увійшло до складу Брацлавського намісництва.
Згідно з імператорським указом від 12(23) грудня 1796 року була утворена Подільська губернія. Село Вівсяники (Овсяникъ) увійшло до складу Літинського повіту Подільскої губернії як центр Вівсяницької волості.
В період 1795–1800 рр. село отримала в довічну власність Анна Максимівна Куровська, яка там проживала одна і, очевидно, не була надто заможною, якщо мала серед прислуги лише 2 «душі». Можливо, народна пам'ять зберегла перекази саме про цю жінку як «пані Вівсянецьку».
В 12 березня 1818 році село Вівсяники було жалувано на 12 років генерал-майору Карбонеру без сплати кварти. Останній 15 березня 1819 року уступив свої права маршалку Фабіану Липинському, Ольгопольскому ватажку дворянства у 1819-1825 роках.
26 грудня 1823 року село було жалувано генерал-майору німецького походження . Але через загибель останнього село було повернено у казну на умовах знищення прав на нього та в замін щорічно вносити у Імператорський Виховний будинок у Санкт-Петербурзьку Опікунську Раду на користь дітей генерала по 1000 руб. сріблом «для прирощення відсотків», починаючи з 23 березня 1830 року.
З 23 березня 1830 року село жалувано командиру лейб-гвардії єгерського полку генерал-майору . Пожалувано з умовою сплати кварти у розмірі 587 карбованців сріблом. Справи по керуванню селом від імені власника вів дворянин Владислав Михайлович Шишковський, що мешкав у селищі Лука Барська Літинського повіту.
З другої половини XIX століття село Вівсяники стало казенною власністю, а село Петрані залишилось поміщицькою власністю.
Культутне життя мешканців села наприкінці XIX сторіччя не залишилось без уваги київських етнографів та фольклористів. У 1873 році дослідниками Південо-Західного відділення Імператорського руського географічного товариства зі слів студента Миколи Бєлінського була записана історія зустрічи з лірником з села Овсяники Литинського повіту. На жаль розповідач не згадав ім'я цього лірники, але повідомив, що "...этот лирник человек еще не старый: ему ни как не более тридцати лет; он женат и имеет семейство... Он привык получать щедрые вознаграждения. За сообщение одной песни он потребовал у меня пятьдесят копеек". Від цього лірника нам дійшла пісня, яку він співав у ярмарковий день біля жіночого монастиря у Браїлові. Пісня "Про панщину":"Летіла зозуленька понад гори, села""Чогось наша громада смутна, невесела;""Летіла вона, сіла спочивати.""Сходьтеся добрі люди, щось має казати,""Щось має казати, щей говорити:""Що не будете бідні люди паньщини робити..."Перша світова війна, 1914-1918 роки. В архівних документах часів Першої світової війни збереглися списки загиблих та зниклих безвісти, серед яких перелічуються імена 81 мешканця села та волості. Вони служили у різних званнях від рядового до старшого унтер-офіцера. Були й такі, що пішли на фронт добровольцями: Стемблевський Кузьма та Новіцький Володимир Савельевич. Деякі були нагороджені Геогрієвськими крестами (Колодій Міхайло).
Село у радянські часи.
За 1932-1933 роки у селі померло близько 30 людей.
Церква Св. Іоана Богослова у селі.
Адміністративно церква налажа до 1-го Благочинного округу Літинськог повіту Подільской Єпархії. За всю історію села було збудовано три церкви.
Перша церква (до 1732). Як свідчить легенда, перша сільська церква у 1732 році була продана поміщику села Немерче Могилевського повіту. У тому сілі стара овсянецька церква прослужила ще майже 150 років [ПЦ, c. 743].
Друга церква (1732–1919). Друга церква у селі Вівсяники була побудована у 1732 році на кошті прихожан. Церква мала дерев'яну будівлю. За формою трьохкупольна, триверха хрещата з залізним дахом. Дзвіниця збудована окремо у 1743 р. На ній був один дзвін з датою 1743 р. [ПЦ, c. 584–585] (див. на фото). Чотириярусний іконостас прикрашений іконами простої роботи. Дерев'яні стіни з внутрішньої сторони стругані та прикрашені живописом з біблейськими сценами.
До церкви приписана також Св. Успенська дерев'яна церква села Петрані, яка була збудована у 1745 році, зі старим трьохярусним іконостасом.
У середині XVIII ст. священиком церкви служив Іоанн Ткач. При ньому велась найстаріша метрична книга церкви, яка охоплює період з 1742 по 1803 роки. Книга велась церковнослов'янською мовою зі вставками польською мовою. Серед записів метричних події є записи по народження та шлюб мешканців села "латинської" віри. Ймовірно це пов'язано з тим, що мешканці села належали до греко-католицької церкви.
Зі священиків довше за всіх служив у Вівсяниках Радіон Качеровський (1825–1859), який помер у селі та був похований на церковному погості.
Ця церква була розібрана та не збереглась.
Третя церква (з 1919 року). У 1911 році було розпочато будування нової більшої церкви. Під її будування була отримана додаткова ділянка поряд зі старою церквою. Межа нової церкви проходила по ділянці селянки Степаніди Кушнір, через що вона судилась зі священиком у губернському суді. Церква мала купол з хрестом та дзвіницю. З середини стеля та стіни були розмальовані за мотивами біблейських історій місцевим маляром В. Вдовиченком. Освячення церкви відбулося у 1919 році.
У 30-ті роки ХХ століття за ініціативою сільради церква буда закрита, а купол зруйнований. Тоді ж був знищений старовинний іконостас. Під час німецької окупації церкву знову відкрили. Селяни замість поваленого куполу зробили шатро, яке існує й сьогодні. Після звільнення села від німців сільська рада церкву знову закрила та зробила в її приміщенні зерносховище.
Відновлення богослужіння у церкві сталося 22 квітня 1989 року. Тоді ж почалась поступова реставрація церкви. Реставрація велась силами кількох місцевих селян (Сави Гараша, Григорія Риндюка, Андрія Сторожука та Івана Вдовиченка).
Зараз це діючий храм, що належить до УПЦ.
Згадки про село під час діяльності Устима Кармалюка.
Під час діяльності Устим Кармалюк зі своїм загоном переховувався в лісах поблизу Вівсяник, Головчинець (нині Кармалюково) та Дубова. Ці ж села були й місцем основних пограбувань.
Апогей зв'язків розбійника Кармелюка з селом Вівсяники припав на березень 1822 року.
15 березня 1822 року комісія Літинського нижнього земського суду прийняла рішення про відкриття своєї присутності в селі Овсяниках. В рішенні було записано: "«Приступити таємним чином, відсель.. чинити слідство та розшук про піймання грабіжників, а задля потрібних таємних розсилань та роз'їздів затребувати з дальніх селищ верховну шляхту, окрім тих, що маються наразі при земському справнику Літинської інвалідної команди 26 чоловік рядових, які також застосовуються з-під руки таємним чином для розвідки про грабіжників»"
Для учасників слідчої комісії в Овсяниках було виділене приміщення сільської управи державними селянами, приміщення в хатах попа та економа. В них, а також в хатах соцького та десятники, у розміщувалася охорона та залучені кінні шляхтичі з дальніх селищ.
У ході слідства було встановлено, що Вівсяники досить часто страждали від грабіжницьких вилазок Кармалюка. Дослідник Валерій Дячок, спираючись на матеріали слідства, вказує на кілька таких випадків:
"В ході чергового слідства, яке проводилося комісією Літинського повітового суду з 24 березня по 30 грудня 1822 р., з'ясувалося, що з літа 1819 р. до арешту в березні 1822 р. У. Кармалюк займався, переважно, крадіжками. Зокрема в с. Головчинцях та Овсяниках."
Про один з таких розбійних візитів Устима Кармалюка у село розповідає відомий український письменник Олесь Бузина: «У "лютому 1822 року найкращий друг „загінной шляхти“ знову пішов на „мокру“ справу. І знову його жертвою став простий, нешляхетского походження, зате багатий козак — Павло Опаловський. Його, правда, не хотіли вбивати, але так іскололі піками, випитуючи, де гроші, що бідолаха через кілька днів сам віддав Богові душу. У Опаловського банда Кармалюка (сподіваюся, ніхто не стане називати її „повстанською армією“) взяла як здобич 2000 золотих і четвірку коней.
"Втішені успіхом, „партизани“ накинулися після цього на хату якогось господарського мужика в селі Вівсяники. Але тут їх чекав жорстокий облом — доля-індичка повернулася задом. Як тільки розбійники, по-своєму звичаю, почали допит з пристрастю, намагаючись дізнатися, де „каса“, з будинку вирвався малолітній синочок господаря і на всю вулицю почав кликати на допомогу. „Рятуйте!“ — Пролунало в нічній тиші."
Згадки про розбійнічу діяльність У. Кармалюка збереглись у селі і понині. В свій час ліворуч від сучасної вул. Кармалюка тягнувся підземний хід, по якому Устим Кармалюк ходів «у гості» до пані Овсянецької. Тунель було засипано, оскільки він почав провалюватися. Люди, що мешкають вздовж цієї вулиці, щороку знаходять безліч монет, медальйонів та інших старожитностей, пов'язаних із життям подільського розбійника-романтика.
Знавець історії села В. Д. Просюк так описує пам'ятки, що сьогодні можуть нагадувати про повстання Кармелюка:
"«Багато років неспокійного життя віддаляють нас від березневих подій 1822 року в селі Овсяниках. Час не зберіг їх учасників. Давно вже немає хат, що належали попу, економу та сільської управи, де утримувався Кармалюк. Місто, де упізнавали його діти та односельці, знаходиться на городі Петранівських, поряд із будівлею теперішнього сільського клубу. Колись тут юрмилися зацікавлені місцеві мешканці, спостерігаючи за великим зборищем озброєних панів та важливим розбійником. Звідси підозрювані-свідки поверталися додому в Дубову, Головчинці та інші села. По всій окрузі вони розносили побачене та почуте у селі Овсяниках, та, осіняючи себе хресним знаменням, чекали милостивого Божого суду…»"
Родини та населення села.
Ще в документах XVI століття у згадках про село з’являться родини орачів Вдовиченків, Самолюків, Костюків та Чересів, а також ремісників Колодіїв, Мукомелів та Швеців. Можливо, що саме ці родини були засновниками села та першими його мешканцями.
Починаючи з XVIII ст. село стає великим та багатолюдним. За довгу історію села тут з'явилося чимало родин: Галайки, Гончарі, Ткачуки, Базілевські, Кушніри, Провозіни, Просюки, Рачинські та інші.
Нащадки цих родин постійно мешкали та досі мешкають у селі.

</doc>
<doc id="314533" url="?curid=314533" title="Волоське (Хмельницький район)">
Волоське (Хмельницький район)

Воло́ське — село в Україні, у Деражнянському районі Хмельницької області. Є центром органу місцевого самоврядування — Волоськівської сільської ради. Колишня назва села — Шляхові Коричинці.
Населення, адміністративний устрій.
Населення становить 635 осіб. Діє Волоськівська сільська рада.
Географія.
Знаходиться у Деражнянському районі Хмельницької області. Відстань до райцентру становить близько 8 км і проходить автошляхом місцевого значення. У селі бере початок річка Безіменна.
Поблизу проходить електрифікована залізниця.
Історична довідка.
Стара назва села — Шляхові Коричинці, у чому можна переконатися, звіривши сучасну мапу із мапою Стрельбицького (лист 17, рік випуску — 1917).
Тут 22 жовтня 1835 р. загинув Устим Кармелюк.
Другий листопадовий рейд.
30 жовтня 1921 р. під час 2-го зимового походу через Шляхові Коричинці проходила Подільська група (командувач Палій-Сидорянський Михайло) Армії Української Народної Республіки.
Тут відбувся бій її кінної сотні із сотнею московської кінноти.
Символіка.
Затверджена 22 січня 2013 р. рiшенням № 7 сесії сільської ради. Автор — І. Д. Янушкевич.
Герб.
Щит поділений вилоподібно. У верхньому синьому полі срібний сигль «В», праворуч якого золоте сяюче шістнадцятипроменеве сонце, а ліворуч — така ж восьмипроменева зірка. У правому червоному полі срібний лапчастий хрест, на якому сидить золотий сокіл, повернутий праворуч. У лівому зеленому полі золоте колесо водяного млина, яке опирається на срібний кам'яний мур, що виходить із синьої хвилястої основи. Щит обрамований золотим декоративним картушем i увiнчаний золотою сiльською короною. Картуш знизу обрамлений зеленими дубовими листями з золотим жолудями. На срібній девізній стрічці синій напис «ВОЛОСЬКЕ».
Прапор.
Квадратне полотнище; з верхнього краю йде синя горизонтальна смуга (в 1/3 сторони прапора), на якій білий сигль «В», а обабіч нього — по жовтій восьмипроменевій зірці; нижня частинаскладається з двох рівновеликих вертикальних смуг — червону від древка, на якій білий лапчастий хрест, а на ньому сидить жовтий сокіл, та зелену з вільного краю, на якій жовте колесо водяного млина опирається на білий кам'яний мур, що виходить із синьої смуги, відділеної хвилясто.
Транспортне сполучення.
Поблизу села проходить магістральна електрифікована двоколійна залізниця напрямку Хмельницький-Жмеринка (далі на Вінницю, Київ та Одесу).
Курсують приміські електропоїзди сполученням Жмеринка — Хмельницький (кінцева зупинка — ст. Гречани у Хмельницькому) та зворотно.
На ст. Жмеринка можна здійснити пересадку до станцій:
На ст. Гречани можна пересідати на електро- та дизель-поїзди:
Електропоїзди на шляху від Жмеринки до Гречан проходять такі зупинки:

</doc>
<doc id="314534" url="?curid=314534" title="Галузинці">
Галузинці

Галузи́нці — село в Україні, у Деражнянському районі Хмельницької області. Населення становить 669 осіб. Орган місцевого самоврядування — Галузинецька сільська рада.
Географія.
Розташоване за 20 км від залізничної станції Деражня та на відстані 5 км від найближчої станції Нова Гута.
На трьох пагорбах, розділених між собою продовгастою котловиною, розташувалося село. Рельєф оточуючої місцевості пересічений, горбистий. Висота окремих вершин горбів сягає 300 метрів над рівнем моря.
Ґрунти в околицях села глинисті, окислені, з тонким шаром гумусу — 15 — 20 сантиметрів, що вимагає дбайливої турботи про нього.
Через присілок протікає річка Драганка, ліва притока Ровку.
Історія.
Історія с. Галузинець бере свій початок з сивої давнини. В околицях села виявлені пам'ятки зарубинецької та черняхівської культур, тому можна вважати його одним із стародавніх сіл Поділля. В 60 — ті роки минулого століття учні школи в урочищі Грабове на південній околиці знайшли рештки кам'яних сокир та уламки глиняного посуду. За визначенням та ознаками їх виготовлення поселення з такими рештками матеріальної культури належать до епохи ранньої бронзи — 4-3 тисячоліття до н. е. У ті часи тут жили племена так званої середньо бузької групи землеробсько — скотарських осілих племен.
Перша згадка в історичних документах про с. Галузинці датується 1493 роком. Назва села походить від прізвищ трьох братів Галузинських, які отримали право на користування землями. У 1512 році Лазар Галузинський одержав від короля Сигизмунда підтверджувальну грамоту на Галузинці за умови відбування робіт і військової служби. В 1538 році с. Галузинці було викуплено королевою Бонною і зараховане до королівського двору «Бонна Сфорца за часів найліпшого короля Сигізмунда І, свого чоловіка, заселила цей край, до цього часу дощенту спустошений постійними ворожими нападами, увела до нього на поселення мешканців».
Королева Бона утвердила Галузинських у правах дідичного володіння в 1546 році, і грамота про це не один раз підтверджувалась (Сигизмундом — Августом в 1555 р. і Сигизмундом ІІІ в 1623 р .)
Середньовічний період бідний на речові докази, але існуюча тут легенда про назву села свідчить про існування села у 15-16 століттях, коли «… козаку Галузе разрешил пан вьібрать себе имение — сколько обьедет конем земли за день». Підтвердженням цього можуть бути й козацькі могили за 500 метрів на захід од села. Вони виникли в часи визвольної боротьби українського народу проти польської шляхти в 16-17 століттях.
У ревізії 1552 року значиться три брати Галузинські, що відбували службу на трьох конях. У 1552 році с. Галузинці, яке входило до Барського староства, налічувало чотири тяглих селянина і один вільний. Населення збільшувалося повільно, бо глинисті ґрунти не дуже приваблювали переселенців. Та найбільшою перешкодою для інтенсивного заселення були часті набіги кримських татар. У 1567 році під час одного з набігів, татари спалили Галузинці, знаходячись недалеко від «Чорного татарського шляху», який проходив через с. Шиїнці. Але село швидко відбудувалося. За даними Барського староства в 1570 році в Галузинцях було 8 осілих фільварок.
У середині XVII ст. с. Галузинці входить до Деражнянського ключа, селяни якого працювали один тиждень у фільварку і виконували, «що їм накажуть», а два тижні на себе. Крім того, кожен з них повинен був один раз на рік привезти віз солі з Коломиї на потреби замку. Коли староста вирушав у воєнний похід, кожне село мало дати йому одну підводу. . Але по першій ревізії 1607 року уже вказано 50 душ, придатних до служби на конях. Серед них були Микола і Кузьма Лукашенки, Микола Федоренко, Ілля Харапченко, Федір Куриленко.
Селян у 1607 році було тяглих 30, городників — 40. У 18 столітті Галузинці були окремою шляховою окраїною. За переписом 1739 року тут жило селянських сімей 67, не селянських — 60, у тому числі Галузинських — 16.
За Люблінською угодою 1569 року с. Галузинці, як і весь Деражнянський ключ, попало під владу шляхетської Польщі. Подільське воєводство поділялось на два повіти: Кам'янецький і Летичівський, куди входило с. Галузинці. Посилювався національний гніт, поєднаний з релігійним. Жорстокі стали шляхетсько-уніатські порядки, почалося переслідування православ'я. Нестерпним стає життя українських селян Летичівського повіту і вони тікають світ за очі в «дикі поля», тікають під захист повстанців К. Косинського (1591—1593), Северина Наливайка (1594—1596).
Під час визвольної війни 1648—1654 р. р. в районі с. Галузинець не раз точилися бої між козацькими та шляхетськими загонами.
Розміщення села на півдорозі від Деражні до Бару створювало умови для діяльності повстанських загонів. По цій дорозі в липні 1648 році з Меджибожа на Бар проходив загін Максима Кривоноса.
Наприкінці 50-х років XVII ст. польський уряд передав с. Галузинці у володіння гетьманові Виговському. Після його скинення село перейшло до князів Любомирських. Власники закріпачували селян, посилювався національний та релігійний гніт.
Незважаючи на порівняно невеликі розміри села, воно складалося із 7 кутків, і рід Галузинських розпався на декілька прізвищ: Миколаєнки, Череваненки, Коти, Голяки-Григоренки, Грицюки.
В 1732—1773 р.р. одним із землевласників у Галузинцях і Вовковинцях був представник родини Козяровських.
Історія села тісно пов'язана з народним повстанням під проводом Устима Кармалюка у другій чверті 19 ст. 1833 року була створена так звана Галузинецька комісія, яка складалася з представників Летичівського та Літинського земських судів на чолі з чиновником Візерським, — для боротьби з повстанським рухом під проводом Устима Кармалюка. 1 листопада 1833 року Устим Кармалюк разом зі своїми спільниками у корчмі «Вигода» біля Галузинець напав на відставного підполковника Дембицького і пограбував його.
Відомо, що православна церква у Галузинцях споруджена 1779 року. В 1891 році замість неї на кошти прихожан побудований храм вартістю 6 тисяч рублів і освячений в ім'я святого Архистратига Михаїла та інших безплотних сил. В храмі була ікона Божої Матері у срібній ризі, що поміщалась за престолом. Місцеве населення вважало ікону чудотворною.
Церковна земля займала 34 десятини 2112 сажнів. Садиба розташовувалась на 1 десятині 1200 сажнів, ріллі було 24 десятини 1626 сажнів, сінокосу — 3 десятини 286 сажнів і лісу — 6 десятин.
В 1758—1765 роках чимало жителів села насильно були перехрещені з православної віри в католицьку. В березні 1793 році, у результаті другого розподілу Польщі, Деражнянщина, у тому числі с. Галузинці переходить під юрисдикцію царської Росії. За територіальною реформою 1804 р. с. Галузинці належали до Летичівського повіту Подільської губернії.
В 1893 році в селі було 146 дворів, проживало 824 мешканці.
Прихожан у 1901 році налічувалося 750 чоловіків та 746 жінок, католиків — 150 душ обох статей.
Церковно-парафіяльна школа, відкрита 1884 року, знаходилася в найнятому будинку. У 1889 році Подільська єпархіальна навчальна рада надала вчительці села Галузинець Марії Туркевич грошову допомогу в сумі 20 рублів. Так була відзначена її гарна праця. Адже у звітах ради школа відзначалась як одна з найкращих у Летичівському повіті.
В 1896 році школа розміщувалась в купленому для неї будинку із садибою в 1600 сажнів. У звіті єпархіальної навчальної ради за 1905 — 06 навчальний рік підкреслювалося також, що тут в повному обсязі розроблена програма зі співів. У тому ж звіті похвальне слово було сказане і про вчителя А. Мончинського. У звіті за 1908 — 09 навчальний рік знову його відзначили разом із законовчителем священиком І. Опаловським.
У 1918 році в селі було відкрито початкову школу.
У березні 1929 року в Галузинцях створений СОЗ «Партизан», організаторами якого були К. Д. Шляховий, П. Ф. Ткачук, П. П. Коваль. СОЗ мав 50 гектарів землі, об'єднував 28 господарств. У липні того ж року почав діяти ще один СОЗ — «Червоний промінь». Ініціаторами його створення були Т.Тихолаз, Т.Мальчик. Це об'єднання мало 60 гектарів землі, згуртувавши 32 господарства.
В 1929 р. почалося будівництво нової школи, яке закінчилося в 1930 р. Директором новозбудованої школи став Осадчук І. М. В 1932 р. його обрали головою колгоспу.
Того ж 1929 року СОЗи об'єдналися в колгосп. Йому видали кредит грішми та насінням. Колгосп придбав молотарку і жатку. Першим головою колгоспу був двадцятип'ятитисячник Бухтяров, секретарем парторганізації — теж 25-тисячник Лаврик. На допомогу сільським активістам у Галузинці прибула ціла група військових — з 11 чоловік, що мали своїм завданням придушити опір створенню колгоспів.
У період колективізації в селі розгорілася жорстока боротьба на знищення заможних селян як класу куркулів. В ході її 1932 року загинула і комсомолка активістка Яворська. В період голодомору померло 48 жителів села. Згодом на Галузинецьких полях з'явилася техніка: трактори, молотарки, сівалки. Поступово почали зростати врожаї.
Чорним крилом торкнулася нашого села Німецько-радянська війна. На Галузинці, що перебували у складі Летичівського укріп-району, гітлерівці спрямували один з головних ударів. 14 липня вони повели наступ піхоти при підтримці танків на капонір 1471, що на південному заході від села, та на дот в районі Галузинець. Радянські бійці потрапили у важке становище, оскільки не було снарядів для боротьби з ворогом. Довелося вести вогонь лише стрілецькою зброєю в межах досяжної дистанції сектора обстрілу. Однак сили були нерівними. 15 липня відзначився гарнізон доту № 331, що захищав підступи до північно — західної частини села Галузинці. Коли вести вогонь з бійниць зруйнованого доту стало неможливо, бійці разом з командиром зняли кулемети з укріплень і, зайнявши позицію за ним, обстрілювали ворожу піхоту до останнього патрона і до останнього солдата. Як герої загинули 12 воїнів, імена яких досі не встановлені.
15 липня 1941 року в Галузинці увійшло гітлерівське військо. Невдовзі було знищено найкращих сільських активістів, колгоспників, бригадирів. Понад 100 місцевих євреїв теж загинуло. З числа молоді до Німеччини вивезено 102 чоловіки. Щоб не потрапити на чужину, юнаки та дівчата вдавалися до " хитрощів ": занижували свій вік, травмували своє тіло і в рани засипали каустичну соду, від чого траплялися випадки зараження крові, а відтак — і смерті. Завдано великих матеріальних збитків колгоспу та мешканцям села. 190 дворів колгоспників було спалено через вбивство партизанами в селі німецького офіцера. Партизанам, які діяли в навколишній території, допомагали односельчани хлібом, одягом. Найактивнішу допомогу надавала жителька села Присняк Надія, яка нагороджена урядовими нагородами. 215 галузинчан боролися з нацизмом на фронтах Німецько-радянської війни. 96 жителів не повернулися до своїх домівок. В 1967 р., як спомин про них від вдячних односельців побудовано обеліск Слави, де викарбувані їхні імена.
25 березня 1944 р. воїни Радянської армії визволили с. Галузинці від німецько-нацистських загарбників. Село і колгоспне господарство поступово відбудовувалося. Вже в кінці 1944 р. колгосп повністю відновив свою діяльність. Жителі Галузинець брали участь у зборі коштів на будівництво танкової колони «Радянське Поділля».
Відбудовний період села, колгоспу був важким: обмаль робочих рук, техніки коней. Першим головою колгоспу після війни став Шмирук 3. М., головою сільської Ради — Бакулей І. П. В користуванні колгоспу було два трактори, але землю в основному обробляли кіньми.
В 1959 р. колгосп було перейменовано на колгосп ім. Фрунзе. Значно зросли можливості колгоспу, коли його очолив О. И. Радецький. За час його головування з 1960 по 1966 р. перебудовані всі тваринницькі приміщення, зерносклади, тракторний стан, побудовано торговий центр, Будинок культури, дитячі ясла, контора колгоспу. З 1969 по 1972 р. діяв Будинок для пристарілих. Посаджено на площі 4 га. Парк ім. Комарова біля обеліска Слави.
Середня урожайність зернових у 1954 році становила 12,3 ц з га, у 1960 — 12,7, у 1963 році — 13,8 ц з гектара. Середня урожайність цукрових буряків з одного гектара в 1960 році становила 153 ц, у 1963 році — 186 ц.
Загальний дохід колгоспу в 1963 році становив 126924 рублі. У селі працювало 348 радіоточок, було 36 радіоприймачів. Фонд сільської бібліотеки налічував 6564 книги.
Багато придбано сільськогосподарської техніки було за головування Маньківського Б. И. По його ініціативі до села збудована дорога з твердим покриттям, що з'єднала село з районним центром.
За післявоєнний час випущено із школи понад 2000 випускників. З них мають вищу освіту близько 200 чоловік.
Сьогодення.
В 2000 році колгосп реформовано у СТОВ «Промінь». Директором його знову став В. А. Шпильовський. На території сільської ради сільськогосподарську продукцію вирощують на власних та орендованих земельних паях 4 фермери.
Директор товариства «Промінь» В. А. Шпильовський, сільський голова В. В. Твардовська особливу увагу приділяють людям похилого віку — пенсіонерам, ветеранам Німецько-радянської війни, вдовам. Адже саме на їхню долю випало своїм життям пройти таку складну, важку історію села. Подальшу долю Галузинець творити молодим, дітям, що роблять перші кроки по цій благодатній, щедрій на добро землі.
25 квітня 1994 р. серед сіл Хмельниччини одним із перших здобулися на власний герб Галузинці. Даного числа сільська Рада прийняла проект створений І. Янушкевичем: у червоному полі зображено три срібні кінські голови з червоними язиками та очима, що символізують історію назви села.
Релігія.
У лютому 2019 року громада Михайлівської церкви перейшла від УПЦ (МП) до Православної церкви України. Проте священник не підтримав рішення громади й продовжив чинити перешкоди разом із завезеними тітушками.

</doc>
<doc id="314535" url="?curid=314535" title="Гатна">
Гатна

Га́тна — село в Україні, у Деражнянському районі Хмельницької області. Населення становить 642 осіб. Орган місцевого самоврядування — Гатнянська сільська рада.
Посилання.
Село що находиться в Україні.Населення 642 особи.Засноване 1660 року.Гатнянська сільська рада створена в квiтні 1944 року.
Сільській раді підпорядковані населені пункти:
Рада складається з 15 депутатів та голови.
Освіта.
Школа не працює.
ДНЗ "Ромашка" працює 5 днів на тиждень.
Бібліотека працює.
Розваги
Будинок культури працює 24/7 (не завжди).
Медицина
Медичний пункт працює кожного дня.(за потребами можна викликати лікарку додому).
Господарство
Господарство дуже розвинене майже у кожного селянина є своє господарство.&lt;mapframe latitude="49.306994" longitude="27.355270" zoom="11" width="400" height="300" align="right" /&gt;

</doc>
<doc id="314536" url="?curid=314536" title="Городище (Хмельницький район)">
Городище (Хмельницький район)

Городи́ще — село в Україні, у Деражнянському районі Хмельницької області. Населення становить 465 осіб. Орган місцевого самоврядування — Городищенська сільська рада.
Історія.
На території села — сліди трипільського поселення. У північно-західній частині села, в урочищі Копечина — давньоруське поселення. За двісті метрів на південний захід від центральної частини села, при злитті безіменного струмка з рігою Згар, в урочищі «Город Богів», розташоване давньоруське городище ХІІ — ХІІІ століть, у якому вбачають залишки міста Божська, згадуваного в літописах під 1146, 1151, 1241 роками. Городище загинуло наприкінці 50-х — на початку 60-х років ХІІІ століття.
Герб.
Щит розділений перекинуто вилоподібно. На перетині першої та другої частин — золоте шістнадцятипроменеве сонце. На першій блакитній частині — старовинна прикраса з золота та срібла. На другий зеленої золота дубова діжка з срібними обручами, супроводжувана вгорі срібними киркою і крюком із золотими рукоятками, покладеними в косий хрест. На третій червоній частини золота дерев'яна фортеця з центральною баштою і відкритими воротами, що стоїть на зеленій базі. Щит прикрашений золотим декоративним картушем і увінчаний золотою сільською короною. Під щитом дві зелені дубових гілки з золотими жолудями, оповитих срібною стрічкою з червоним написом «Городище».
Прапор.
Квадратне полотнище розділене горизонтально рівновеликими синьою і зеленою смугою. У центрі червоний стилізований квадратний контур фортеці з кутовими вежами, з жовтою облямівкою, у центрі укріплення старовинна жовто-біла прикраса. На верхньому древковому кутку жовте шістнадцятипроменеве сонце. На нижньому вільному жовта дубова діжка з білими обручами, супроводжувана вгорі білими киркою і крюком з жовтими рукоятками, покладеними в косий хрест.

</doc>
<doc id="314537" url="?curid=314537" title="Гришки (Хмельницький район)">
Гришки (Хмельницький район)

Гри́шки — село в Україні, у Хмельницькому районі Хмельницької області. Населення становить 361 осіб. Орган місцевого самоврядування — Радовецький старостинський округ Вовковинецької ОТГ.
Географії.
Розташоване на трьох невеличких узгір'ях, на кордоні Деражнянського і Барського районів. Найближча станція - Комарівці.
Історична довідка.
Вперше в писемних джерелах Гришки згадуються в 1552 році. Тоді жителі с. Внучківці (тепер Радівці), вкотре розорені татарами, переселилися в гущину лісу Згар, де були засновані два нових села - Згар та Гришки. Весь час село належало Радзіевським і лише у XIX ст. Гришки перейшли у володіння Георгія Тимченка.
Садиба Софії Роллє.
Садиба Роллє, кінець XIX ст. Розташована у центрі села. Складається з садибного будинку та паркової території. Садибний будинок двоповерховий, цегляний, тинькований, у плані прямокутний. Зведений у відкритій червоній цеглі, загальна композиція фасадів симетрична.
Садиба розбудована дворянкою Софією Юріївною Роллє, яка володіла у Гришках 240 десятинами землі, із якої під садибою було 5 десятин. Постійним місцем її проживання було містечко Браїлів Вінницького повіту, а маєтком керував селянин Яків Бабак, який справно виконував службу на місці, більше того, був представником дворянки у повітових та губернських установах, на торгах та ярмарках. Софія Роллє доволі часто бувала у Гришках, не один раз гостював у садибі її родич Йосип Роллє - лікар, відомий польський історик - краєзнавець та письменник, що писав і друкував свої твори польською мовою запідписом „Dr Antonij" („Доктор Антоній"). Кажуть, він особливо полюбляв прогулюватися у навколишньому парку, який зберігся і до теперішнього часу.
За місцевими легендами, у графині був справний кухар, німець за національністю, який готував їй рідкісні страви. Одного разу він приготував салат з помідорів, які вирощувалися у маєтку Роллє. Салат Софії Юріївні сподобався, відтоді, згідно переказів, у селі почали вирощувати помідори, як овочеву культуру. У радянський час садиба націоналізована. У 20-х роках у приміщенні колишнього маєтку відкрили колектор для безпритульних (в основному там перебували 12-16 -річні підлітки), яким завідував Кутовий. Тут готували робітників для чавунно-ливарного заводу, що діяв у сусідньому селі Німеччині. Згодом приміщення було передане в розпорядження школи. З 2008 року не використовується.

</doc>
<doc id="314538" url="?curid=314538" title="Гута (Деражнянський район)">
Гута (Деражнянський район)

Гу́та — село в Україні, у Деражнянському районі Хмельницької області. Населення становить 104 осіб. Орган місцевого самоврядування — Волоськівська сільська рада. Відстань до райцентру становить близько 18 км і проходить автошляхом .
30 жовтня 1921 р. під час Листопадового рейду через Гуту проходила Подільська група (командувач Михайло Палій-Сидорянський) Армії Української Народної Республіки.

</doc>
<doc id="314539" url="?curid=314539" title="Загінці">
Загінці

Загі́нці — село в Україні, у Деражнянському районі Хмельницької області. Населення становить 790 осіб. Орган місцевого самоврядування — Загонецька сільська рада. 
У XIX столітті село належало польським шляхтичам Стажинським, які облаштували тут свій родовий маєток. Він включав палац і парк. У палаці зберігалися цінні мистецькі збірки, окремо була зведена двоповерхова бібліотека. Влітку 1917 року палац був пограбований, його колишні власники більше до нього не поверталися. Архітектурний ансамбль занепав, втім, Загінецький парк зберігся добре, на його території було встановлено меморіал солдатам-односельцям, загиблим у 1941—1945 роках, обеліск жертвам Голодомору 1932—1933 років і жертвам репресій 1937 року. Загінецький парк визнаний пам'яткою садово-паркового мистецтва.
Неподалік від села розташована ботанічна пам'ятка природи «Дуб звичайний».

</doc>
<doc id="314540" url="?curid=314540" title="Згар (Хмельницький район)">
Згар (Хмельницький район)

Згар — село в Україні, у Деражнянському районі Хмельницької області. Населення становить 62 осіб. Орган місцевого самоврядування — Гришковецька сільська рада.

</doc>
<doc id="314541" url="?curid=314541" title="Згарок">
Згарок

Зга́рок — село в Україні, у Деражнянському районі Хмельницької області. Населення становить 440 осіб. Орган місцевого самоврядування — Згароцька сільська рада.
Історія.
30 жовтня 1921 року під час Листопадового рейду через Згарок проходила Подільська група (командувач Михайло Палій-Сидорянський) Армії Української Народної Республіки. Тут група напала на 8-й кінний полк Червоного козацтва. Частину окупантів повстанці знищили, проте деяким червоноармійцям, у тому числі й командиру 8-го полку, вдалося врятувалися втечею. Також було захоплено полковий прапор 8-го полку.
Відомі люди.
В селі народилися:

</doc>
<doc id="314542" url="?curid=314542" title="Зяньківці (Хмельницький район)">
Зяньківці (Хмельницький район)

Зя́ньківці — село в Україні, у Деражнянському районі Хмельницької області. Населення становить 786 осіб. Орган місцевого самоврядування — Зяньковецька сільська рада.

</doc>
<doc id="314543" url="?curid=314543" title="Кайтанівка (Хмельницький район)">
Кайтанівка (Хмельницький район)

Кайта́нівка — село в Україні, у Деражнянському районі Хмельницької області. Населення становить 245 осіб. Орган місцевого самоврядування — Вовковинецька селищна рада.

</doc>
<doc id="314544" url="?curid=314544" title="Кальна (Хмельницький район)">
Кальна (Хмельницький район)

Ка́льна — село в Україні, у Деражнянському районі Хмельницької області. Населення становить 673 осіб. Орган місцевого самоврядування — Кальнянська сільська рада.

</doc>
<doc id="314545" url="?curid=314545" title="Клопотівці">
Клопотівці

Клопоті́вці — село в Україні, у Деражнянському районі Хмельницької області. Населення становить 225 осіб. Орган місцевого самоврядування — Клопотовецька сільська рада.
Географія.
У селі бере початок Безіменна річка, ліва притока Думки.
Символіка.
Затверджена 13 лютого 2014р. рiшенням №3 сесії сільської ради. Автор - І.Д.Янушкевич.
Герб.
Щит розтятий і напівперетятий. У першій лазуровій частині жінка-селянка з натуральним обличчям у золотому старовинному українському вбранні з вишитим орнаментом на рукавах та головним вбранням-наміткою тримає в руках срібне полотно. Над жінкою золоте сяюче шістнадцятипроменеве сонце. У другій червоній частині золотий глиняний глечик, охоплений полум’ям. У третій зеленій частині срібна вівця. Щит обрамований золотим декоративним картушем i увiнчаний золотою сiльською короною. Картуш знизу обрамлений зеленими березовими гілками з золотими сережками, перевитими срібною стрічкою з лазуровим написом "КЛОПОТІВЦІ".
Прапор.
Квадратне полотнище розділене вертикально в співвідношенні 1:2. На синій древковій смузі вгорі жовте сяюче шістнадцятипроменеве сонце. Вільна розділена горизонтально на червону, білу і червону смуги в співвідношенні 1:2:9. На білій смузі червоний український візерунок, на нижній червоній два жовтих глечики, притулених один до одного.

</doc>
<doc id="314546" url="?curid=314546" title="Копачівка (Деражнянський район)">
Копачівка (Деражнянський район)

Копачі́вка — село в Україні, у Деражнянському районі Хмельницької області. Населення становить 872 осіб. Орган місцевого самоврядування — Копачівська сільська рада.
Археологічні дослідження.
На південний захід від села біля казенного лісу було урочище Замчисько, там у 1901 році виявлені земляні вали. За переказом, це було укріплення проти татар, а за іншими — замок князів Чарторийських. Місцеві були переконані, що під землею є залізні ворота. Вали збережені й досі.
Після проведення археологічних досліджень було визначено, що то оборонна споруда — городище, яке займає мис правого корінного берега притоки річки Південний Буг з крутими схилами над широкою болотистою заплавою річки. Мис оточений з трьох сторін ярами. Територія городища овальна, у плані, оточена валом висотою 3—4 м. та ровом глибиною 1—1,5 м. На деяких ділянках рів замулений. Загальна площа об'єкта 10 га. У відслоненнях ґрунту на глибині до 50 см В. А. Захар’єв, якого запросили для консультації восени 2014 року, зібрав фрагменти посуду трипільської культури і раннього залізного віку. Вочевидь, городище споруджене у ранньому залізному віці на залишках поселення пізнього етапу трипільської культури.
Об'єкт археології «Городище (трипільська культура, ранній залізний вік)» взято на державний облік згідно з наказом управління культури, національностей та релігій Хмельницької облдержадміністрації від 04 вересня 2014 року № 172-н. Пам'ятку археології було віднесено до Масівецької сільської ради, Хмельницького району.
Церква Покрови.
Церква Покрови була дерев'яна — згоріла 1811 року від удару блискавки. Нова кам'яна одноверха церква споруджена у 1816 році за 64 метри на південь від старого місця. Спочатку мала лише вівтар та середню частину; у 1840-х роках прибудовано західний притвор з дзвіницею. Не збереглася понині.
Історія і сучасність.
Про точну дату заснування села Копачівка в історичних документах нічого не відомо. На мапі України військового інженера Ґійома Левассера де Боплана 1650 року село позначене. Одна із версій заснування села, яку використовують краєзнавці говорить "Із переказів старожилів час заснування села припадає на 1760–1770 роки. Місцевість, яку займає село являло собою щовесни болото, на відстані 2-3 км були розташовані хутори: «Селище», «Дашківці» та «Журавлинці». 1760 року усіх мешканців хуторів примусово переселено на болота, які було обкопано глибокими ровами. Так почалося осушення боліт. Люди копалися в землі, за що їх прозвали «копачами», від чого пішла і сама назва села."
Проаналізувавши низку картографічних джерел 17-19 ст. версія про осушення боліт не може бути прийнятною. Рельєф на якому розміщене село здебільшого горбистий із незначними струмочками, які протікають в долинах. При дослідженнях навколишніх територій слідів валів не виявлено.
Як видно із фрагментів мап різних років навколишні села Дашківці і Журавлинці не були хуторами, а мали значні розміри, існували вони до 1840-41років, потім їх силоміць розселили, частина пересилилась в Копачівку, а частину силою відправили в Херсонську область та на Сибір.
З часу заснування до 1831 року село входило до складу Меджибізького ключа князів Чорторийських, а згодом реорганізоване у військове поселення. Із заснуванням села на кошти селян була споруджена церква Святої Покрови.
У 1930 році, під час примусової колективізації, було створено 2 колгоспи — імені Шевченка та імені Ворошилова. В німецькій окупації село перебувало від 1941 року і звільнене 25 березня 1944 року. У 1952 році два колгоспи було об'єднано в один імені Шевченка, яким керував Крилач Іван Сергійович. На той час головою сільської ради працював Кримський Яків Федорович, секретарем Кисілюк Оксана Андріанівна з 1957 року по 1981 рік.
За адміністративними поділами: XVI—початок ХХ століття — Летичівський повіт; ХХ століття — Деражнянський район. У 1954 році в селі розпочалася електрифікація, була побудована перша сільська електростанція.
25 січня 1966 року головою колгоспу було обрано Абрамчук Ганну Іванівну і 22 березня 1966 року їй було присвоєно звання Героя соціалістичної праці. Від 1983 року й понині її справу продовжує Шаповалов Сергій Васильович, якому було присвоєно звання Заслужений працівник сільського господарства Української РСР.
На території сільської ради працюють Копачівська ЗОШ І-ІІІ ступенів, дошкільна група, амбулаторія сімейного лікаря, СТОВ імені Шевченка, сільський будинок культури, музей історії села (найбільший сільській музей Хмельницької області), бібліотека, 2 торгових точки.

</doc>
<doc id="314547" url="?curid=314547" title="Коржівці">
Коржівці

Коржі́вці — село в Україні, у Деражнянському районі Хмельницької області. Населення становить 570 осіб. Орган місцевого самоврядування — Коржовецька сільська рада (голова — Валентина Дідух).
Герб.
Затверджений 3 липня 2012 р. рiшенням № 3 XVIII сесії сільської ради VI скликання.
Щит розтятий лазуровим і зеленим, з зеленою базою. На першій частині золота мурована монастирська стіна з центральною баштою під срібним дахом, з відкритими воротами, у яких золотий жезл Меркурія в стовп. На другій три золотих колоски в стовп, перетятих срібним серпом із золотим руків'ям, покладеним в пояс. Над колосками золоте шістнадцатипроменеве сонце, під ними стилізований орнамент, золотий з срібним. Щит прикрашений золотим декоративним картушем і увінчаний золотою сільською короною. Під щитом дві зелені яблуневих гілки з срібними квітками, оповитих срібною стрічкою з червоним написом «Коржівці».
Прапор.
Затверджений 3 липня 2012 р. рiшенням № 3 XVIII сесії сільської ради VI скликання.
Квадратне полотнище розділене вертикально рівновеликими синьою і зеленою смугами. На древковій частині вгорі жовте шістнадцятипроменеве сонце над стилізованим жовто-білим орнаментом. На вільній частині три жовті колоски в стовп, перетятих білим серпом з жовтим руків'ям, покладеним в пояс.
Коржівецький чоловічий монастир.
Коржівецький чоловічий монастир Різдва Пресвятої Богородиці заснований у 1742 році Яном Батістом Десієром. Монастир був побудований оборонного типу, мав дві церкви, корпус келій, три вежі, розгалужені підземні ходи та високий мур. Монахи володіли лісом та сільськогосподарськими угіддями, млином та пасікою. Монастир був греко-католицьким, але після другого поділу Речі Посполитої у 1795-96 владою був примусово переданий до російської православної церкви. Відновлений у 2012 році. Настоятелем у монастирському храмі служить ігумен Гавриїл (Форкош).
12 липня 2012 року до монастиря повернулась ікона Іверської Божої Матері, яку монастирю ще у 1892 році подарував російський імператор Олександр ІІІ, у знак вдячності Богові за спасіння його сина Миколи. Він привіз ікону з монастиря гори Афон. Ікона перебувала у монастирі до 1921 року, опісля зникла. Один з місцевих жителів у 1930-ті роки використовував її як дошку для швейної машинки, а його нащадки передали ікону назад до монастиря. Відреставрував її художник Леонід Шерстинюк.
Також знайдено іншу ікону, за версією настоятеля — Коржівецької Божої матері, копії Летичівської Богородиці 1606 року.

</doc>
<doc id="314548" url="?curid=314548" title="Коричинці">
Коричинці

Кори́чинці — село в Україні, у Деражнянському районі Хмельницької області.
Географія.
Село розташоване у Деражнянському районі східніше Деражні на правому березі річки Безіменної.
Населення, його склад.
Населення становить 768 осіб.
Історія.
Роком заснування вважається 1431.
У люстрації 1469 року вказано, що королівські маєтності Новосілка з присілками Дерашів, Коричинці та іншими було в управлінні Яна Одровонжа за 1000 марок.
Керівництво.
Орган місцевого самоврядування — Коричинецька сільська рада, що підпорядковується Деражнянській районній раді.
Транспортне сполучення.
Поблизу села проходить магістральна електрифікована двоколійна залізниця напрямку Хмельницький-Жмеринка (далі на Вінницю, Київ та Одесу).
Курсують приміські електропоїзди сполученням Жмеринка - Хмельницький (кінцева зупинка - ст. Гречани у Хмельницькому) та зворотно.
На ст. Жмеринка можна здійснити пересадку до станцій:

</doc>
<doc id="314549" url="?curid=314549" title="Красносілка (Деражнянський район)">
Красносілка (Деражнянський район)

Красносі́лка — село в Україні, у Деражнянському районі Хмельницької області. Населення становить 234 осіб. Орган місцевого самоврядування — Яськовецька сільська рада.

</doc>
<doc id="314550" url="?curid=314550" title="Літки (Хмельницький район)">
Літки (Хмельницький район)

Лі́тки — село в Україні, у Деражнянському районі Хмельницької області. Населення становить близько 390 осіб. Орган місцевого самоврядування — Новосілецька сільська рада.
Географія.
Знаходиться в межах територій, підпорядкованих Новосілецькій сільській раді Деражнянського району.
Сусідні села: Новосілки, Коржівці та ін.
Історична довідка.
Датою заснування вважається 1497 р.
Транспортне сполучення.
Поблизу села проходить магістральна електрифікована двоколійна залізниця напрямку Хмельницький-Жмеринка (далі на Вінницю, Київ та Одесу).
Курсують приміські електропоїзди сполученням Жмеринка — Хмельницький (кінцева зупинка — ст. Гречани у Хмельницькому) та зворотно.
На ст. Жмеринка можна здійснити пересадку до станцій:
На ст. Гречани можна пересідати на електро- та дизель-поїзди:
Електропоїзди на шляху від Жмеринки до Гречан проходять такі зупинки як:

</doc>
<doc id="314551" url="?curid=314551" title="Мазники">
Мазники

Мазни́ки — село в Україні, у Деражнянському районі Хмельницької області. Населення становить 714 осіб. Орган місцевого самоврядування — Мазниківська сільська рада.
Символіка.
Затверджена 1 листопада 2013 р. рiшенням № 1 сесії сільської ради. Автор — І. Д. Янушкевич.
Герб.
Щит розтятий. У першій червоній частині на зеленій базі золота чверть дерев'яного колеса від селянського воза зі срібним ободом, над яким золота перекинута діжка-мазниця з срібними обручами, з якої стікає на втулку колеса золота краплина. У другій лазуровій частині золотий «С» древньоцерковним шрифтом, який перетинається срібним гусячим пером і увінчаний срібним православним хрестом. На межі полів вгорі золоте сяюче шістнадцятипроменеве сонце. Щит обрамований золотим декоративним картушем i увiнчаний золотою сiльською короною. Картуш знизу обрамлений зеленими гілками липи з золотим цвітом. На срібній девізній стрічці зелений напис «МАЗНИКИ».
Прапор.
Квадратне полотнище розділене вертикально на дві рівновеликі смуги — синю древкову і червону. На синій смузі угорі жовте сяюче шістнадцятипроменеве сонце, на червоній унизу жовта діжка з білим ободом. У центрі жовтий сигль «С» древньоцерковними шрифтом, який перетинається білим гусячим пером.
Відомі уродженці.
Юхим (Євтим, Євфимій) Йосипович Сіцінський (Січинський, Сіцинський; 27 жовтня 1859, Мазники, нині Деражнянський район — 7 грудня 1937, Кам'янець-Подільський) — історик, археолог і культурно-громадський діяч Поділля, православний священик, член Історичного товариства Нестора-літописця (від 1896), дійсний член НТШ (від 1899) і Українського наукового товариства в Києві (від 1906), Київського товариства охорони пам'ятників старовини та мистецтва.

</doc>
<doc id="314552" url="?curid=314552" title="Майдан-Чернелевецький">
Майдан-Чернелевецький

Майдан-Чернелевецький — село в Україні, у Деражнянському районі Хмельницької області. Населення становить 331 осіб. Орган місцевого самоврядування — Майдан-Чернелівецька сільська рада.
Символіка.
Затверджена 13 грудня 2012р. рiшенням №3 сесії сільської ради. Автор - І.Д.Янушкевич.
Герб.
Малий щиток розтятий: праворуч у лазуровому полі золотий пшеничний колосок у стовп, який перетинає срібний селянський серп із золотою ручкою. У червоному полі золоте полум'я, з якого виливається розплавлена срібна лава, утворюючи внизу таку ж основу. У срібній основі скляна побутова ваза зеленого кольору. Щит облямований декоративним картушем і увінчаний золотою сільською короною. На срібній девізній стрічці, оповитій маками і волошками, червоний напис "МАЙДАН ЧЕРНЕЛЕВЕЦЬКИЙ".
Прапор.
Квадратне полотнище складається з двох рівних вертикальних смуг синього і червоного кольорів. У центрі синьої смуги жовтий колос з білим серпом з жовтою рукояткою. У центрі червоної смуги жовте полум'я. На білій фігурній смузі, що відходить від нижнього краю, зелена ваза. По краях полотнища зелена облямівка. Ширина облямівки становить 1/6 ширини прапора.

</doc>
<doc id="314553" url="?curid=314553" title="Макарове (Хмельницький район)">
Макарове (Хмельницький район)

Мака́рове — село в Україні, у Деражнянському районі Хмельницької області. Населення становить 234 осіб. Орган місцевого самоврядування — Майдан-Чернелівецька сільська рада.

</doc>
<doc id="314554" url="?curid=314554" title="Маниківці">
Маниківці

Мани́ківці  — село в Україні, у Деражнянському районі Хмельницької області. Населення становить 1210 осіб. Орган місцевого самоврядування — Маниковецька сільська рада.
Історія.
На території села знайдено знаряддя праці трипільської культури.
Село вважається заснованим у 1512 році.
За часів Речі Посполитої належало польським магнатам Синявським та Чарторийським. У 1739 р. село було в оренді за 500 золотих у Давида Гершковича. Пізніше перейшло у власність Косельських, за яких у селі було побудовано палац, розбито великий парк. Також коштом п. Косельського у 1851 році у Маниківцях було споруджено капличку парафії у Михайлівці (Михайлопілі). Каплицю було закрито російською владою та 1868 року знищено. У 1905 було споруджено нову каплицю.
Станом на 1885 рік у селі летичівського повіту, михалпільської волості проживало 773 мешканця, переважно римо-католицького віросповідання.
За часів радянської влади у селі знаходився рослинницько-тваринницький колгосп «Дружба народів», працювали заводи спиртовий, брикетний.
У 1959—1991 роках у Маниківцях працював майбутній єпископ Кам'янець-Подільської дієцезії Ян Ольшанський. Саме за його ініціативи у 1990 році у селі було розпочато будівництво великого Костелу Пресвятого Серця Господа Ісуса. Будівництво було закінчено у 2000 році. у 1991—1993 роках у Маниківцях працював майбутній єпископ Ян Собіло.
Символіка.
Затверджена 19 квітня 2018 р. рішенням № 5 сесії сільської ради. Автор — І. Д. Янушкевич.
Герб.
У лазуровому полі срібне вістря, на якому перевите чорним терновим вінком червоне серце, що кровоточить п'ятьма червоними краплинами, увінчане золотим хрестом у полум'ї; у правому лазуровому полі золоте сяюче шістнадцятипроменеве сонце, у лівому — золотий мисливський ріжок. Щит вписаний в золотий декоративний картуш і увінчаний золотою сільською короною. Унизу картуша на срібній стрічці напис «МАНИКІВЦІ». Картуш обрамлений зеленими гілками із білим цвітом.
Червоне серце у терновому вінку символізує місцеву пам'ятку архітектури — храм Серця Ісуса Христа. Полум'я — символ вічності. Хрест означає пам'ять про минулі покоління різних віросповідань, які заснували поселення. Мисливський ріжок — символ назви села. Лазурові поля символізують місцеву річку Вовчок.
Прапор.
На квадратному полотнищі з нижніх кутів до середини верхнього краю виходить білий трикутник, на якому червоне серце, яке кровоточить п'ятьма червоними краплинами, перевите чорним терновим вінком і увінчане жовтим хрестом у полум'ї; обабіч на синіх полях — жовте шістнадцятипроменеве сонце від древка та жовтий мисливський ріжок із вільного краю.

</doc>
<doc id="314555" url="?curid=314555" title="Марківка (Хмельницький район)">
Марківка (Хмельницький район)

Маркі́вка — село в Україні, у Деражнянському районі Хмельницької області. Населення становить 114 осіб. Орган місцевого самоврядування — Гатнянська сільська рада.

</doc>
<doc id="314556" url="?curid=314556" title="Нижнє (Хмельницький район)">
Нижнє (Хмельницький район)

Ни́жнє — село в Україні, у Деражнянському районі Хмельницької області. Населення становить 577 осіб. Орган місцевого самоврядування — Нижнянська сільська рада.
Символіка.
Герб.
На зеленому щиті золоте колесо водяного млина, поверх нього - срібний вилоподібний мурований хрест, що спирається на лазурову хвилясту базу. По сторонам від хреста - золоті тростини у стовп, у лазуровій трикутній главі - золоте сонце. Щит обрамований декоративним картушем i увiнчаний золотою сiльською короною.
Відомі люди.
Григор'єв Василь Леонідович
Воронюк Артем Юрійович

</doc>
<doc id="314557" url="?curid=314557" title="Новий Майдан (Хмельницький район)">
Новий Майдан (Хмельницький район)

Но́вий Майда́н — село в Україні, у Деражнянському районі Хмельницької області. Населення становить 98 осіб. Орган місцевого самоврядування — Згароцька сільська рада.
30 жовтня 1921 р. під час Листопадового рейду у Новому Майдані стався бій між 8-м кінним полком 1-ї бригади 2-ї кавалерійської дивізії московських військ та кінною сотнею Антончика Подільської групи (командувач Михайло Палій-Сидорянський) Армії Української Народної Республіки. 8-й полк був змушений до втечі. Козаки захопили скоростріл з тачанкою і кіньми, 50 коней із сідлами, близько 20 запасних сідел і прапор 8-го кінного полку. Проте і втрати їхні були великими - 20 поранених і більше десятка зарубаних. Тяжко поранених було залишено в опіку селянам, як і вбитих, яких вони мали поховати. 
У листопаді 2020 року журналісти Української правди побували у селі і зняли сюжет про Новий Майдан. 

</doc>
<doc id="314558" url="?curid=314558" title="Новосілка (Деражнянський район)">
Новосілка (Деражнянський район)

Новосі́лка — село в Україні, у Деражнянському районі Хмельницької області. Населення становить 534 осіб. Орган місцевого самоврядування — Новосілецька сільська рада.
У люстрації 1469 року вказано, що королівські маєтності Новосілка з присілками Дерашів, Коричинці та іншими були в управлінні Яна Одровонжа за 1000 марок.
Костел Святої Трійці.
Власником села на межі XVIII—XIX століть був руський воєвода Ян Кіцький. Серед його проектів по переплануванню Новосілки було і спорудження костелу (крім того, він переніс на нове місце дерев'яну церкву та почав будувати палац). За 1797—1798 роки храм було споруджено. Самого воєводу після смерті поховали у склепі всередині костелу. За радянських часів у культовій споруді розмістили колгоспний склад. Богослужіння поновились у середині 1990-х років.

</doc>
<doc id="314559" url="?curid=314559" title="Новостроївка (Хмельницький район)">
Новостроївка (Хмельницький район)

Новостро́ївка — село в Україні, у Деражнянському районі Хмельницької області. Населення становить 100 осіб. Орган місцевого самоврядування — Згароцька сільська рада.
Колишня назва - Стара Гута.
30 жовтня 1921 р. під час Листопадового рейду через Стару Гуту проходила Подільська група (командувач Михайло Палій-Сидорянський) Армії Української Народної Республіки. 

</doc>
<doc id="314560" url="?curid=314560" title="Осикове (Хмельницький район)">
Осикове (Хмельницький район)

Оси́кове — село в Україні, у Деражнянському районі Хмельницької області. Населення становить 22 осіб. Орган місцевого самоврядування — Кальнянська сільська рада.

</doc>
<doc id="314561" url="?curid=314561" title="Пилипи (Деражнянський район)">
Пилипи (Деражнянський район)

Пилипи́ — село в Україні, у Деражнянському районі Хмельницької області. Населення становить 424 осіб. Орган місцевого самоврядування — Пилипівська сільська рада.
Географія.
Село розташоване на правому березі річки Безіменної.
Символіка.
Затверджений 8 серпня 2013 р. рiшенням № 2 сесії сільської ради. Автор — І. Д. Янушкевич.
Герб.
Щит понижено скошений зліва. У першій червоній частині золота ікона Христа Спасителя з чорним терновим вінцем на голові та золотим німбом, покрита зверху срібним омофором (Покровом) із золотими хрестами на полотні. Ікона супроводжується зліва золотим сяючим шістнадцятипроменевим сонцем. У другій лазуровій частині на зеленій базі золотий дерев'яний селянський віз у профіль із срібними ободами на колесах, на якому сидить срібний сокіл із золотими лапами, дзьобом і розпростертими крильми, повернувши голову вліво до срібної восьмипроменевої зірки. Щит обрамований золотим декоративним картушем i увiнчаний золотою сiльською короною. Картуш знизу обрамлений зеленими гілками яблуні з срібними квітками. На срібній девізній стрічці зелений напис «ПИЛИПИ».
Прапор.
Квадратне полотнище розділене горизонтально на три смуги — червону, синю, зелену — в співвідношенні 1:2:1. На верхній смузі жовта ікона Христа Спасителя з чорним терновим вінцем на голові і жовтим німбом, покрита зверху білим омофором (Покровом) із жовтими хрестами на полотні. Угорі біля древка жовте сяюче шістнадцятипроменеве сонце, у вільному куті біла восьмипроменева зірка.

</doc>
<doc id="314562" url="?curid=314562" title="Підлісне (Деражнянський район)">
Підлісне (Деражнянський район)

Підлі́сне — село в Україні, в Деражнянському районі Хмельницької області. Населення становить 278 осіб. Орган місцевого самоврядування — Новосілецька сільська рада.

</doc>
<doc id="314563" url="?curid=314563" title="Подолянське (Деражнянський район)">
Подолянське (Деражнянський район)

Подоля́нське — село в Україні, у Деражнянському районі Хмельницької області. Населення становить 38 осіб. Орган місцевого самоврядування — Згароцька сільська рада.

</doc>
<doc id="314564" url="?curid=314564" title="Радівці (село)">
Радівці (село)

Раді́вці — село в Україні, в Деражнянському районі Хмельницької області. Населення становить 756 осіб. Орган місцевого самоврядування — Радовецька сільська рада.
Історична довідка.
Вперше «Внучківці» (Радівці) згадується у першій половині XV ст. 6 червня 1431 року у містечку Ширці поблизу Львова польський король Владислав ІІ Ягайло зробив запис у 400 гривень на цілу низку населених пунктів Поділля генеральному старості Кам'янецькому Теодорику з Бучача (Бучацькому). Серед цих поселень було і село Внучківці. 21 травня 1444 року Теодорик Бучацький записує Внучківці за 50 гривень шляхтичу Яну Фіоль-де-Конаріову.
У 1439 році, за вірну службу, король Владислав ІІІ віддав Внучківці за 100 гривень шляхтичу Яну Фіоль-де-Конаріову, від якого воно було успадковане його сином Лазарем Радевічем (Решка) з Гумічківців.
Згідно з джерелами Внучківці розміщувалися на північному заході від сучасних Радовець. Через село проходив так званий Кучмацький (татарський) шлях. Часті набіги татар змусили Радзієвських у 1522 році переселитися в глиб лісу «Згар». Це дало початок заснуванню двох нових поселень — тепер села Згар і Гришки Деражнянського району. Назва лісу та теперішнього села Згар можливо пов'язана зі словами «згарище», що означає місце спалювання лісу. Таку ж назву має річка, що протікає на схід від села. Про більш точне географічне розташування Радівців свідчить заповіт Лазара Радзієвського-одного із власників села від 1 грудня 1522 року у якому визначаються межі земельного угіддя: «27 липня 1520 року Станіслав Лянцкоронський, сандомирський, кам'янецький і подільський генеральний староста повідомляє, що згідно з його розпорядженням комісари провели розмежування границь між селом Радівці і урочищем Лукава, власністю Гришка Радзієвського. Село Радівці межує з селом Слоботкою, ліском Кривим, розпуттям, де проходили дві дороги. Одна дорога веде до Манькович, а звідти до Крутої долини, ліска Серни. Ця територія має лани і навіть старий рудник».
З утвердженням на Поділлі польської адміністрації, с. Радівці входить до складу Барського староства. Перед староством і Барським замком радовецька шляхта зобов'язана була виконувати цілий ряд повинностей: нести сторожу у замку, за наказом старости йти до війська, щорічно, один день одним плугом орати на замковому фільваркові, один день жати і один день косити, ремонтувати укріплення, будувати дамби на ставках тощо. Як свідчить ревізія 1552 року в Барському замку несли сторожу 17 Радзієвських. Це є найбільше число в ревізії, оскільки інші роди ставили лише по 2-3 вершники. Пізніше ці повинності невпинно зростали. Згідно з ревізією 1607 року Радзієвські виїжджали вже на 60 конях. Пан Радзієвський мав сплачувати два золотих і сім з половиною грошей, коли плата за замок з подимного і порохового становила чотири з половиною гроша.
У 70-80 роках XVI століття, після проголошення Люблінської унії (1569 рік), посилюється польська колонізація Подільського краю шляхом передачі в користування сіл і роздачі постуючих земель для заселення. Польські королі роздавали землі польським магнатам, а ті в свою чергу ці ж самі земельні володіння перепродували між собою.
У цих роках відбулися певні зміни в суспільних відносинах, які закріплювалися Третім Литовським статутом 1558 року. Згідно з ним селяни, які проживали на землі феодала понад 10 років, ставали кріпаками. Феодали одержували право розшуку і повернення селян-утікачів протягом 20 років. Таким чином, цей документ юридично закріпив кріпосне право на Правобережній Україні.
Соціально — економічний розвиток с. Радівці у цей час дещо відрізнявся від інших населених пунктів Деражнянщини і мав свої особливості.
По-перше, у 1558 році Радзієвські отримали права ленного володіння, що захистило від захоплення їхніх земельних угідь поляками. У 1589 році це право знову було підтверджено грамотою короля Сигізмунда ІІІ. У ній зазначалося «Сигізмунд ІІІ підтверджує Семерику, Івану, Ваську, синам О. Радзієвського, Прокопу, Федору, синам Василя, а також Богдану, Івашку, Лєшку, Матвію, Івану, синам Радзієвського та іншим на пожиттєве володіння частиною с. Радзієвець, розташовані у Барському старостві на Поділлі». Лише у 1616 році була видана грамота на село Бедлінському, але вже 1616 році Радзієвські виграли судовий процес і ще раз затвердили права на свої володіння.
По-друге, в економічному відношенні Радзієвські наближалися до становища простого селянства. Більшість із них самостійно працювали на полі: сіяли, орали, збирали урожай, виконували інші польові роботи. Про це свідчить той факт, що у 1570 ріці на 30 «панів» припадало лише 8 підданих. Самі ж селяни ділилися на тяглих та огородників; відповідно у 1607 році їх число становило — 5 і 7.
Наприкінці XYI ст. рід Радзієвських був розгалужений і поділявся на декілька гілок, кожен з яких володів окремими частинами села, окремо отримував підтвердження на володіння землею. Так, наприклад у 1599 році семеро Радзієвських отримали право довічного володіння частиною Лазуровою, дванадцять інших — на ділянки, що придбали від Супруна, Панаса, Леська і Федора Радзієвських.
У 1662 році шляхетського населення чоловічого статі було 97 душ, серед них виділяються старійші представники роду Радзієвський: Остафій, Калиман, Герасим, Радуль,
У XYIII ст. с. Радівці складалися із трьох частин: Стреків, Мирич, Гришки. Станом на 16 червня 1727 року частиною села Радівці, яка називалась Стрековом, володіли пани Петренки, Велентії, Дащенки, Радзієвські, Сахновські; другою частиною села — Мирич володіли пани Костенки, Негрили, Педаші, Гавенки Радзієвські; третя частина села, що називалась Гришки, належала панам Радзієвським; четверта напівчастина — Гнетимівка належала панам Яременкам, Радзієвським. На початку XVIII століття (до 1727 року) стреківська частина орного поля мала 493 шнури, Мирич-383, Гришки-24, Гнетимівка-225 шнурів. Члени родини Радзієвських часто ділили між собою вже згадані сільські володіння. Документальні дані свідчать, що в 1727 році було здійснено перерозподіл поля панів Радзієвьских. Від стреківської частини було відрізано 115 шнурів і приєднано до гришковецької частини. Ці поля розміщувались: одне-біля вовковинецької межі до урочища «Могили» і пролягало аж до «Рудки» — мало 13,5 шнурів, а під Гришками, що в «Березені», мало 1,5 шнурів. Від частини села Мирич було відрізіно 5 шнурів, а від Гнетимівки-35 шнурів, які також було приєднано до Гришок. Неподілене поле, що залишилося між селами Радівці і Гришки розділили по 9 десятин. В результаті кожна частина села мала по 386 шнурів, а напівчастина — Гнетимівка 193 шнури.
У 1739 році в Радівцях мешкало 56 шляхетських сімей, в тому числі 30 Радзієвських, і 102 сім'ї селянські. В Радівцях проживали і родинні відгалуження Радзієвських Яременки (80 осіб), Дащенки (60 осіб), а також Костенки, Негрили, Велентиї, Петренки, Хаци, Мілаші і Радзієвські — всі вони були православними.
Отже, як ми бачимо, село Радівці належало багатьом родинним розгалуженням Радзієвських та іншим родинам. Такий розподіл залишався до 1778 року. В цей рік за протестом давніх власників Радзієвських село знову було їм повернуто.
У 1861 році царський уряд провів земельну реформу, що була прогресивною на той час, адже селяни звільнялися від кріпосної залежності, могли викупляти земельні наділи і самостійно господарювати на них. Але селяни с. Радівці не змогли скористуватися наданими їм урядом правами, оскільки поміщики Радзієвські, Підгородецькі та інші землевласники не бажали ділити землю, здаючи її в оренду, що приносило їм чималі прибутки. Житель села Радівців Антон Онищук згадував: «На таких клаптиках землі не можна було тримати тягло. Бідні селяни змушенні були йти на заробітки, яких знайти було тяжко. Ті селяни, що залишилися в селі, відробляли багачам за плуг і возовицю в найкращу пору року, а свою землю обсівали пізно, обробляли посіви невчасно, врожаї збирали малі і хліба не вистачало навіть до різдвяних свят». Станом на 1878 рік 950 десятин землі в с. Радівці перебувало у володінні поміщиків та церкви. Селянам належало близько 800 десятин земельних угідь, що складало близько 42% загальної площі. Звідси на одну селянську сім'ю припадало не більше як 2 десятини землі, коли один поміщик міг мати 112–200 десятин.
Неодноразово селяни с. Радівці потерпали від свавілля та жорстокості свого пана. Так, житель села Радівці Юхим Фомович Король у своїх спогадах розповів таку історію: «Як згадував мій дід, його жінку продав радовецький пан Михайлюк-Радзієвський разом з двома дочками приїжджому панові на полі в урочищі „Міхальче“ під час жнив. Пан, що купив їх, привіз до міста Вінниця. Там він перепродав дочку одному панові, а жінку хотів продати іншому. Та вона втекла і довго переховувалась в м. Бар, повернувшись додому тільки через два роки.»
У 1892 році в селі Радівцях проживала 2001 особа, не рахуючи католиків і протестантів, з них жіночої статі — 972, чоловічої — 1029. В цьому ж році народилося 97 дітей, а померло 48 осіб.
На початку XX ст. Гришки переходять у володіння від Радзієвських до Софії Юрівни Ралле. На 1903 р. загальна площа її земель становила 240 десятин; з них присадибної — 5, ріллі — 190, лісу — 30, невдобреної — 15 десятин; частину земель у Радівцях скупила Ревуцька. Її маєток розташовувався на хуторі Заруддя. В ньому господарював жорстокий до селян орендар Підгородецький. Тяжке становище селян Радовець змушувало їх іти на заробітки в Жмеринку, на станцію Комарівці, а хто не міг, той гнув спину у наймах у панів Підгородоцького, Бареневича, інших.
Станом на 1905 рік чисельність жителів с. Радівці становила 2339 осіб, з них дворян — 392 особи.
В 1907–1911 роках була проведена земельна реформа, що сприяла створенню хуторських поселень. На початку XX століття біля села Радівці таких хуторів було більше десяти, зокрема, це Стреків, Грабник, Заруддя, хутір Шевченка, Згар, Деркачі та інші.
Отже, с. Радівці з давніх часів належали роду Радзієвським, родоначальником якого слід вважати Яна Конаріова. Протягом середньовічної та нової історії села стрімко збільшується чисельність населення, відбувається перерозподіл поміщицьких земельних наділів, що призводить до малоземелля та ворожнечі між власниками, погіршення становища простого селянства.
Транспорт.
Радівці не мають виходу до магістральних автодоріг. Через село проходить лиш траса міжрайонного значення в бік Жмеринки і Деражні. Основним транспортом залишається залізниця.
Культурний та духовний розвиток села.
У XV — поч. XX ст. велику роль у житті радівчан відігравала релігія. Релігійні, церковні свята були основними формами дозвілля, а сам храм — центром громадського спілкування. Точних відомостей коли була побудована церква в Радівцях не має. Відомо лише з статистичних даних про поселення у Барського староства XvI ст., що у Радівцях (Внучківцях) у 1530 році був 1 священик.
У першій половині XVIII селі була побудована дерев'яна Святомихайлівська церква. Іконостас у ній був чотирьох'ярусний. У цей час в Радівцях існувало церковне братство і радовецька шляхта на користь даної організації робила благочинні внески, брала участь у місцевих парафіяльних справах. Разом з загальною радою села, всього шляхетського кругу, вона вибирала кандидатів на священнослужбову вакансію і обіцяли «спільним коштом» виборців піклуватися про призначення та утвердження вищими духовним інстанціями бажаного кандидата.
Так, станом на 27 жовтня 1776 року радовецька церква отримала першу ерекцію, а 22 січня 1777 року — другу. Вони були видані Радзієвськими, дідичами маєтку села Радівці, іколятарами церкви. В цих ерекціях дається опис земель і орних полів місцевої церкви. Там сказано, що церква мала двір, город, садок, до якого прилягали поля і сінокоси разом з ставком. Цей ставок було передано у власність радовецькій церкві 20 червня 1735 року.
У 1879 році на кошти парафіян був збудований новий храм. Він мав 800 руб. недоторканого капіталу золотом, які отримав за продаж кількох десятин землі залізній дорозі, 39 десятин землі, в тому числі присадибної — 3 десятини, польової — 27 десятин, сінокосу — 7 десятин, молодого лісу — 2 десятини.
В селі Радівцях на початку XX століття діяло дві школи: Міністерське народне училище, яке було побудоване в 1875 році. В ньому в цей час навчалось 5-8 дітей, і то тільки хлопчики заможних радівчан. На превеликий жаль, не вдалось дізнатися, хто очолював даний освітній осередок у селі. Відомо лише те, що свідоцтво про закінчення цього училища отримав 24 серпня 1894 року Сава Іванович Томащук — прадідусь вчительки радовецької школи Ніни Володимирівни Ходаніцкої. У 1897 році в селі була відкрита церковна-парафіяльна школа для дівчаток. В ній був лише один учитель і один учень.
М. М. Коцюбинський у Радівцях.
Наприкінці XIX ст. у Радівцях проживав відомий письменник України М. М. Коцюбинський. У вересня 1872 р. у Радівці переїжджає сім'я Коцюбинських, яка поселилася в будинку волосного правління. Михайло Матвійович, опинившись поза штатом, у пошуках шматка хліба був змушений залишити Вінницю і переїхати в село Радівці, де влаштувався на службу волосним писарем. На той час у Радівцях було понад 400 хат, 2500 чоловік населення, два шинки, паровий млин та школа грамоти. У сучасних Радівцях, ні волосного будинку, де жив колись Коцюбинський, ні інших пам'ятних споруд не залишилось. Тільки старожили можуть вам показати вулицю та садибу, де була волость. У народі той закут ще й досі називають «Розправою» (там за різні провини карали селян різками). А неподалік від нього — місце хати дяка Арсена Кульчицького, близької до Коцюбинських людини.
Сутужно жилося Коцюбинським у Радівцях. Злиденна писарська платня (20 руб. щомісяця) ледве давала змогу прохарчувати сім'ю. Скрута була така, що Михайло Матвійович 14 листопада 1872 р. змушений був продати відставному ротмістерові Роману Олександровичу Бузину-Радинському частину садиби Абазівки (675 квадратних сажнів за 300 рублів).
Декоративно-ужиткове мистецтво.
В селі здавна мали поширення народні ремесла та художні промисли: килимарство, ткацтво, вишивка, гончарство. Ремісники вичиняли шкіри, ткали полотно, шили одяг та взуття. Дивували своєю працею чудові ковалі, стельмахи, чоботарі, кушніри. Виготовлення ниток та полотна передбачало використання пряла та верстата. Спочатку робили кужіль (палка з матеріалом для нитки), з якого сукали нитку тонку, або товсту. Цю нитку накручували на веретено або на катушку на прялці. Потім їх перемотували на мотовило наперехрест із зав'язками, щоб не заплутались. Нитки фарбували в різні кольори, а згодом хімічними матріалами. Кольорові та білі нитки використовувались для виготовлення полотна, з якого ткали рядна, дорожки, одяг тощо. Їх зшивали вздовж і поперек, в залежності від виробу. Предмети побуту, знаряддя праці, якими користувалися жителі с. Радівці наприкінці XIX на початку XX ст. зберігаються в шкільному музеї «Бабусина хата».
Таким чином, протягом середньовічної та нової історії в с. Радівці відбувається подальший розвиток ремесла, промислів, сільського господарства.

</doc>
<doc id="314565" url="?curid=314565" title="Іванківці (Деражнянський район)">
Іванківці (Деражнянський район)

Іва́нківці (колишня назва — Радянське) — село в Україні, у Деражнянському районі Хмельницької області. Населення становить 389 осіб. Орган місцевого самоврядування — Божиковецька сільська рада.
Стара назва - Янчинці.
Історія.
29 жовтня 1921 р. під час Листопадового рейду у Янчинцях зупинилася на ночівлю головна частина Подільської повстанської групи (командувач Михайло Палій-Сидорянський) Армії Української Народної Республіки. Тут до неї приєднався кінний загін Антончика (19 козаків), отамана у званні сотника. На його основі і на основі чоти кінної розвідки (командир Павло Сумароків) було утворено кінну сотню Подільської групи, яку очолив сотник Антончик.
Герб.
Затверджений 12 серпня 2013р. рiшенням №4 сесії сільської ради. Автор - І.Д.Янушкевич.
У лазуровому щиті золота церква з такими ж православними хрестами, срібним дахом, куполом, дзвіницею і входом (папертю) з правої сторони. Ліворуч від купола золоте сяюче шістнадцятипроменеве сонце. У зеленій базі з-під протилежних сторін щита виникають три золотих пшеничних колоска, один над одним, перший і третій у праву, середній у ліву сторону. Щит облямований золотим декоративним картушем і увінчаний золотою сільською короною.

</doc>
<doc id="314566" url="?curid=314566" title="Розсохи (Хмельницький район)">
Розсохи (Хмельницький район)

Розсо́хи — село в Україні, в Деражнянському районі Хмельницької області. Населення становить 265 осіб. Орган місцевого самоврядування — Шпичинецька сільська рада.
Через село протікає річка Безіменна.

</doc>
<doc id="314567" url="?curid=314567" title="Садове (Хмельницький район)">
Садове (Хмельницький район)

Садо́ве — село в Україні, в Деражнянському районі Хмельницької області. Населення становить 234 осіб. Орган місцевого самоврядування — Вовковинецька селищна рада.
Дуже красиве село із мальовничими краєвидами.
Засноване у 1650 р.
Перша відома назва  — 5-й район, після перестройки (2-ї Світової) — Садове. Хоча перша письмова згадка датується 1650 роком, достеменно невідомо, хто заснував село. Відомо лише, що в часи Царської Росії землі, на яких зараз розташоване поселення, були роздані селянам. Назви Загурщина, Стрініччина, Згарщина, Дунін садок та інші пішли від прізвищ тих, кому ті землі дісталися. Також існує легенда, за якою вся територія села була обсаджена садком, але під час колективізації майже усі дерева були знищені.
Відомі особи.
У селі народився Станіслав Звольський — український вчений, доктор наук.

</doc>
<doc id="314568" url="?curid=314568" title="Сіноводи">
Сіноводи

Сіново́ди — село в Україні, у Деражнянському районі Хмельницької області. Населення становить 4 осіб. Орган місцевого самоврядування — Кальнянська сільська рада.

</doc>
<doc id="314569" url="?curid=314569" title="Слобідка-Шелехівська">
Слобідка-Шелехівська

Слобі́дка-Ше́лехівська — село в Україні, в Деражнянському районі Хмельницької області. Населення становить 188 осіб. Орган місцевого самоврядування — Яблунівська сільська рада.
Пам'ятки природи.
В селі розташований парк-пам'ятка садово-паркового мистецтва місцевого значення «Шелехівський парк», а поблизу села — гідрологічна пам'ятка природи місцевого значення «Чиста криничка».
Палац.
Біля села розташований неоготичний Палац Новинських.

</doc>
<doc id="314570" url="?curid=314570" title="Стара Гута (Хмельницький район)">
Стара Гута (Хмельницький район)

Стара Гу́та — село в Україні, в Деражнянському районі Хмельницької області. Населення становить 56 осіб. Орган місцевого самоврядування — Майдан-Чернелівецька сільська рада.
30 жовтня 1921 р. під час Листопадового рейду у Старій Гуті зупинилася на ночівлю Подільська група (командувач Михайло Палій-Сидорянський) Армії Української Народної Республіки. Тут на неї 31 жовтня вчинили напад залишки 8-го та 7-й (командир — Ілля Дубинський) кінні полки 1-ї бригади 2-ї кавалерійської дивізії московських військ. Проте їхній напад було відбито, а їх самих змушено до втечі. Українці захопили багато крісів і 12 коней коштом 4-х поранених козаків.

</doc>
<doc id="314571" url="?curid=314571" title="Старий Майдан (Хмельницький район)">
Старий Майдан (Хмельницький район)

Старий Майда́н (до 1938 року "Старозакревський Майдан") — село в Україні, в Деражнянському районі Хмельницької області. Населення становить 46 осіб. Орган місцевого самоврядування — Згароцька сільська рада.
Географія.
Селом тече річка Безіменна.
Історія.
В 1844 році в селі створено єврейську сільськогосподарську колонію, яка була найбільшою поблизу Деражні і в кінці століття налічувала понад 700 осіб. В 1928 році більшовики перетворили колонію в колгосп Старий Майдан, який прозвали «Їдиш Майдан». Через періодичні погроми в перші два десятиліття 20-го століття, багато жителів села емігрували в Сполучені Штати Америки (а дехто в Ізраїль). В 1941 році жителі Старого Майдану були переведені в Деражнянське гетто і поступово знищені нацистами.

</doc>
<doc id="314572" url="?curid=314572" title="Степівка (Хмельницький район)">
Степівка (Хмельницький район)

Степі́вка — село в Україні, в Деражнянському районі Хмельницької області. Населення становить 237 осіб. Орган місцевого самоврядування — Майдан-Чернелівецька сільська рада.

</doc>
<doc id="314573" url="?curid=314573" title="Стреків">
Стреків

Стре́ків — село в Україні, в Деражнянському районі Хмельницької області. Населення становить 62 осіб. Орган місцевого самоврядування — Радовецька сільська рада.
Відомі уродженці.
Каспрук Арсен Арсенович (1919–1982) — український письменник і вчений-літературознавець. Дослідник класичної української поезії.

</doc>
<doc id="314574" url="?curid=314574" title="Теперівка">
Теперівка

Тепе́рівка — село в Україні, в Деражнянському районі Хмельницької області. Населення становить 540 осіб. Орган місцевого самоврядування — Шпичинецька сільська рада.

</doc>
<doc id="314575" url="?curid=314575" title="Черешенька (Хмельницький район)">
Черешенька (Хмельницький район)

Чере́шенька — село в Україні, в Деражнянському районі Хмельницької області. Населення становить 299 осіб. Орган місцевого самоврядування — Нижнянська сільська рада.

</doc>
<doc id="314576" url="?curid=314576" title="Чернелівці">
Чернелівці

Чернелі́вці — село в Україні, в Деражнянському районі Хмельницької області. Населення становить 198 осіб. Орган місцевого самоврядування — Клопотовецька сільська рада.
Відомі люди.
Клітинський Олександр Іванович - член організації «Білий Молот», громадський активіст, учасник Революції гідності. Один із Небесної сотні. Герой України.

</doc>
<doc id="314577" url="?curid=314577" title="Шарки (Хмельницький район)">
Шарки (Хмельницький район)

Шарки́ — село в Україні, в Деражнянському районі Хмельницької області. Населення становить 375 осіб. Орган місцевого самоврядування — Яблунівська сільська рада.
Населення.
Згідно з переписом УРСР 1989 року чисельність наявного населення села становила 437 осіб, з яких 177 чоловіків та 260 жінок.
За переписом населення України 2001 року в селі мешкало 379 осіб. 100 % населення вказало своєю рідною мовою українську мову.

</doc>
<doc id="314578" url="?curid=314578" title="Шелехове (Хмельницький район)">
Шелехове (Хмельницький район)

Шелехове́ — село в Україні, в Деражнянському районі Хмельницької області. Населення становить 211 осіб. Орган місцевого самоврядування — Божиковецька сільська рада. Згадка з 1566.
Герб.
Затверджений 18 березня 2014р. рiшенням №4 сесії сільської ради. Автор - І.Д.Янушкевич.
Щит поділений понижено вилоподібно. У першій лазуровій частині золоте колесо водяного млина, підперте дерев'яною основою з будівлею такого ж кольору, занурене в срібну хвилясту базу. Праворуч від колеса золоте сяюче шістнадцятипроменеве сонце. У другій зеленій частині витканий стилізованим візерунком килим, який перетинається золотим веретеном у стовп. У третій червоній частині золотий глиняний глечик-макітра, оповитий золотим і червоним полум'ям у стовп. Щит обрамований золотим декоративним картушем i увiнчаний золотою сiльською короною. Картуш знизу обрамлений зеленими гілками ліщини з золотими горішками. На срібній девізній стрічці лазуровий напис "ШЕЛЕХОВЕ". 

</doc>
<doc id="314579" url="?curid=314579" title="Шиїнці">
Шиїнці

Ши́їнці — село в Україні, в Деражнянському районі Хмельницької області. Населення становить 269 осіб. Орган місцевого самоврядування — Шиїнецька сільська рада.
Географія.
На південно-західній околиці села річка Безіменна впадає у річку Ровок.
Символіка.
Затверджена 9 лютого 2015 р. рiшенням № 7 сесії сільської ради. Автор — І. Д. Янушкевич.
Герб.
Щит понижено перетятий перекинутим вістрям. У верхній лазуровій частині ікона Пресвятої Богородиці з Ісусом–дитям на руці, яка виникає над вістрям, у золотому вбранні, німбом і короною над головою й обличчям натурального кольору. Ікона супроводжується справа золотим сяючим шістнадцятипроменевим сонцем. У нижній червоній частині золотий сніп пшениці в стовп, перевитий срібною стрічкою, обабіч якого з обох сторін срібні лемехи культиватора симетрично відносно снопа й розвернуті в протилежні сторони. Щит обрамований золотим декоративним картушем i увiнчаний золотою сiльською короною. Картуш знизу обрамлений зеленими гілками яблуні з срібними квітками. На срібній девізній стрічці лазуровий напис «ШИЇНЦІ».
Прапор.
Квадратне полотнище розділене горизонтально на синє й червоне поля у співвідношенні 1:2. На верхньому полі жовте сяюче шістнадцятипроменеве сонце, на нижній жовтий вертикальний сніп пшениці, перевитий білою стрічкою.

</doc>
<doc id="314580" url="?curid=314580" title="Шпичинці (Деражнянський район)">
Шпичинці (Деражнянський район)

Шпи́чинці — село в Україні, в Деражнянському районі Хмельницької області. Населення становить 665 осіб. Орган місцевого самоврядування — Шпичинецька сільська рада. 
На схід від села розташований Шпичинецький заказник. 
Вважається, що село засноване 5 грудня 1863 року, про що свідчить невідомо ким і навіщо встановлений камінь біля сільського Будинку культури. Раніше камінь стояв біля безіменного потічка, на в'їзді в село. Натомість Шпичинці (Малі Шпичинці) позначені на карті 1861 року, а отже дата уявного заснування помилкова. Окрім того, на території села знайдена монета польського короля Сігізмунда ІІІ, що відсуває існування поселення тут, щонайменше на 200 років — на початок 17-го століття.

</doc>
<doc id="314581" url="?curid=314581" title="Яблунівка (Деражнянський район)">
Яблунівка (Деражнянський район)

 
Яблуні́вка — село в Україні, в Деражнянському районі Хмельницької області. Населення становить 557 осіб. Орган місцевого самоврядування — Яблунівська сільська рада.
Символіка.
Затверджена 12 лютого 2014р. рiшенням №5 сесії сільської ради. Автор - І.Д.Янушкевич.
Герб.
У золотому щиті над лазуровою хвилястою базою молоде дерево яблуні з зеленим листям, гілками і корінням, на якому висять сім червоних яблук. У зеленій главі золоте сяюче шістнадцятипроменеве сонце. Щит обрамований золотим декоративним картушем i увiнчаний золотою сiльською короною. Картуш знизу обрамлений зеленими березовими гілками з золотими сережками, перевитими срібною стрічкою з червоним написом "ЯБЛУНІВКА". 
Прапор.
Квадратне полотнище розділене горизонтально на три смуги – зелену, жовту, синю – у співвідношенні 1:2:1. На верхній смузі жовте сяюче шістнадцятипроменеве сонце.

</doc>
<doc id="314582" url="?curid=314582" title="Явтухи">
Явтухи

Явтухи́ — село в Україні, в Деражнянському районі Хмельницької області. Населення становить 660 осіб. Орган місцевого самоврядування — Явтухівська сільська рада. 
Іолтухи, раніше Руда-Паробоча, знаходиться 17 верст на захід від залізничної станції Бар. Одержали свою назву від імені шляхтича Єлтуха (Євтихія), якому була дана Руда-Паробоча Барським старостою Претвичем. В 1555 р. король Сигізмунд II Август підтвердив право пожиттєвого володіння за синами Єлтуха - Йоахимом і Йосипом." (АЮЗР, 8,1,178)

</doc>
<doc id="314583" url="?curid=314583" title="Яськівці">
Яськівці

Я́ськівці — село в Україні, в Деражнянському районі Хмельницької області. Населення становить 671 осіб. Орган місцевого самоврядування — Яськовецька сільська рада.
Нині площа села становить 225 га. На ній розміщено 269 будинків, в яких, станом на 1 січня 2001 р., проживало 695 жителів. У 1990 р. побудовано нову Свято-Миколаївську церкву. В січні 1999 р. до Яськовецької сільської ради приєднано бригадне село Красносілка. У селі проживають католики, православні, члени християнської конфесії ЄХБ.
Історія.
Село Яськівці є центром Яськовецької селищної ради, до якої входить ще й село Красносілка. Знаходиться воно за 14 км від районного центру Деражня. Село розташоване біля притоки Південного Бугу, річки Вовк (Вовчок).
Конкретної дати заснування села не збереглося, хоча достеменно відомо, що перші поселенці жили над р. Вовк, яка на той час була великим озером, котре розлилось від села Михайлівки до Деражні. Сім'я займалась землеробством, на човнах часто ловили рибу в озері. Члена сім'ї звали Ясько (можливо, Яків), тому село, яке почало розбудовуватись на схід від його помешкання, стали називати Яськівцями.
Збереглися свідчення, котрі датуються 30-тими роками ХХ-го століття, від кладовищенського сторожа Митра Шапошніка, репресованого більшовиками у віці близько 70 років, який певний час займав посаду церковного старости, про те, що Свято-Миколаївська церква, яка була витвором італійського мистецтва, з дерева на кам'яному фундаменті, розташована на урочищі «Горбанівка» і в часи революції спалена більшовиками разом з архівними даними про село. Церква до того часу простояла приблизно 340 років. Виходячи з таких фактів, можна стверджувати, що село вже існувало наприкінці XVI ст. (приблизно 1580 — 1590 рр.).
Існує також легенда, що недалеко від церкви, у долині, була споруджена дзвіниця, котра провалилась під землю. На цьому місці утворено колодязь, з дна якого було чути звук церковних дзвонів на Великодні свята. 
У XVI ст. село Яськівці разом з панським маєтком знаходилося у володінні Чарторийських. З невідомих причин у 1783 році князь Адам Чарторийський подарував яськовецький маєток своєму керуючому Томашу (Тимофію) Бернатовичу.
За архівними даними селищної ради, на той час у парафії було 634 чоловіки і 658 жінок. Всі вони — селяни-малороси, які займалися землеробством.
В 1829 р. до Яськовець приписали Яськовецькі Хутори (сучасне с. Підлісне), які раніше належали до парафії с. Зяньківці. Потім, у 1830 р., до Яськовець були приписане с. Маниківці, яке до того часу входило до парафії с. Фащіївка. Раніш в Маниківцях була церква, яку в 1702 р. купили і перенесли у с. Фащіївку. Під час унії жителі Яськовець належали до греко-католицького приходу с. Новосілки до тих пір, поки не побудували своєї церкви. До парафії належало три школи: церковно-приходська в Яськівцях і дві школи грамоти в Маниківцях і Яськовецьких Хуторах.
Від Томаша маєток успадковував його син Людовік — маршалок летичівської повітової шляхти. Після Людовіка Бернатовича маєток із 846 десятинами землі (станом на 1903 р.) дістався його синові Владиславу, який був одружений з Галиною Мацевичною. Від спільного шлюбу в них був син Фелікс. За спогадами старожилів села, пані Галина добре ставилась до людей, дуже любила дітей. На усі свята вона виходила на ґанок і роздавала малечі цукерки. Після смерті чоловіка Галина була останньою власницею села, оскільки їхній син був розумово хворим. Щодо Фелікса, то він був молодим, дорослим хлопцем, неодруженим. Він навчався у Одеській школі, звідки його привезли мертвим. Мати весь час плакала і говорила: «не витримаю, не витримаю! А, може, пан Бог дасть — витримаю!». У роки української революції (1917—1923 рр.) Галина Бернатович виїхала спочатку на Вінниччину, а звідти — до Польщі, де і померла у віці 80 років.
Детальний опис садиби Бернатовичів подає польський науковець Р. Афтаназі у своїй праці «Materialu do dzieji: W 11t.- T. IXa: Dawne wojwodstwo Podolskie»(1992). Дане джерело свідчить, що будівництво маєтку розпочалось у 1770 р. Ця будівля була відносно невеликою і низькою, прямокутною, накрита гладеньким чотирисхилим дахом. Головну вісь у будинку підкреслював портик, що складався з двох колон та завершувався трикутним обрамленням. За свідченням очевидців, на портику був напис латинськими цифрами: MDCCXCV (1795), що означав рік остаточного завершення будівництва маєтку. Подальші акценти утворювали два видимих резоліти, які знаходяться на двох широко розташованих крайніх осях. Завершувалася композиція прямокутним описом зі вписаною у нього трикутною вальмою. Мабуть, із будівлею вже у XIX ст. з лівого боку був зв'язаний павільйон, покритий високим чотирисхилим дахом. Подібне, але не ідентичне крило із значно нижчим дахом, збудовано з правого боку будинку. Всі ці зміни значно видовжили первісний вигляд будинку, маскуючи при цьому його пропорції. Побудований маєток з цегли, глину для якої місили селянки-кріпачки ногами, а кахельну плиту білого кольору привозили з самого Лондона.
Всередині приміщення, що слугувало одній сім'ї безперервно протягом сторіччя, знаходились старі меблі, колекція польських монет, медалі, родинні архіви та історико-літературна бібліотека.
Перед будинком був великий газон з клумбою посередині. На газоні були посаджені екзотичні дерева — фігові, цитрусові, лаврові, а поруч — у великих дерев'яних бочках — декоративні кущі. Сад нагадував справжню оранжерею. У саду, що оточував будинок з усіх сторін, росли ялини та липи, а понад ставом — дуби. Загальна площа маєтку наприкінці XIX ст. становила 50 десятин. Таким чином, маєток Бернатовичів був однією з найдавніших пам'яток маєткової архітектури Деражнянщини 2-ї половини XIX ст. Цей ошатний будинок простояв на околиці Яськовець рівно 200 років (1795—1995 рр.).
У 1861 р. скасовано кріпацтво в Україні, тому Бернатович, відповідно до закону, виділив частину земель маєтку для бідних селян. Ці землі називались додатками і ними користувались до селяни разом з іншими землями до революції 1917 р. Після революції вся панська земля була роздана селянам. Землею користувались до 1929 р. (початок насильницької колективізації). Новостворена сільська рада вийшла на перше місце по всіх показниках в тодішньому Михайлівському (Міхампільському) районі і нагороджена ламповим радіоприймачем (радіо тоді в районі ще не було). Головою селищної ради став Буртовий Я. І., якого вбито у 1927 р., на робочому місці, на очах у працівників сільради і свого сина Каленика, пострілом з обріза місцевим бандитом Осіпчуком П. І.
У 1861 р. на території сільської ради організований колгосп ім. Сталіна. Створення колгоспу зустріло шалений опір з боку селян. Першим головою колгоспу був обраний Губін І.
Зловісна хмара сталінських репресій не оминула і Яськовець. Смертями «нагороджували» нізащо невинних людей, а їх сім'ї, за розпорядженням «згори» було заслано за 100 км за межі області. Ті, хто пережив таке і хотів повернутись на Батьківщину, мусіли писати у Верховну Раду відречення від чоловіків, жінок, батьків… І писали… писали, щоб жити…
«В жнива 1930 р. сільське начальство дало вказівку — урожай в снопах звезти на колгоспну кінну молотарку. Господарствам не залишали навіть зерна на насіння і сім'ї прирікалися на смертельне голодування… Голодною смертю помирали не тільки господарі-індивідуальники, а й колгоспники, якими більшовики обіцяли рай, а насправді потрапили в пекло. Все збіжжя з колгоспної комори вивозили на залізничну станцію Деражня в зерносклади, а знедолені колгоспники залишалися без хліба, без усяких засобів існування… Впродовж зими й весни 1933 р. двері не зачинялися від юрби жебраків… особливо було багато дітей з сіл Сатурино, Гоголів, Шелехів та ін. приходили з далеких місцевостей, навіть з Умані. Люди гинули в дорозі…», — згадують очевидці. В пам'ять жертв голодомору і невинно убієнних при в'їзді в село встановлено пам'ятний знак.
У червні 1914 р. мирну працю людей перервала війна. Під час фашистської окупації колгосп був ліквідований і запроваджене так зване общинне господарство. Керував всім староста. Під час окупації більше сорока молодих людей було вивезено в Німеччину на примусові роботи. Над ними жорстоко знущалися. Хлопці і дівчата, повернувшись з каторжних робіт з підірваним здоров'ям, померли молодими. 67 чоловік не повернулись з фронтових доріг. Територія села була звільнена від фашистських загарбників в кінці березня 1944 р. Головою сільської ради був призначений Мельник К. П., який повернувся з війни інвалідом.
Після війни в с. Яськівці було відкрито середню школу. Початкові класи навчались в попівському будинку, який був розміщений в центрі села, а старші класи навчались в панському маєтку, який знаходився за селом. На початку 60-х роках на території села було прокладено шосейну дорогу . до історичної дати 50-річчя Радянської влади побудовано новий сільський клуб, в якому розміщено і бібліотеку. В 1988 р. введено в експлуатацію двоповерхову загальноосвітню школу I-III ступенів.
Після відокремлення села Яськівці від Новосілецького колгоспу «Комінтерн» і утворення радгоспу «Яськівський» рішенням одинадцятої сесії Хмельницької обласної ради від 11.06.1992 р. була утворена Яськовецька сільська рада з центром у с. Яськівці.
Символіка.
Затверджена 17 жовтня 2013 р. рішенням № 5 сесії сільської ради. Автор — І. Д. Янушкевич.
Герб.
Щит перетятий широкою золотою кроквою, на якій зелене дерево з червоними плодами, супроводжуване по сторонам зеленими ялинами. У нижньому зеленому полі срібний архітектурний портик будівлі з відчиненими дверима, складений із чотирьох колон на фундаменті, на які зверху опирається трикутний фронтон. У лазуровій главі в правій стороні золоте сяюче шістнадцятипроменеве сонце, в лівій срібна восьмипроменева зірка. Щит обрамований золотим декоративним картушем і увінчаний золотою сільською короною. Картуш знизу обрамлений зеленими гілками берези з сережками. На срібній девізній стрічці напис "ЯСЬКІВЦІ".
Прапор.
Квадратне полотнище розділене горизонтально на три смуги — синю, жовту, зелену — в співвідношенні 1:2:1. На верхній смузі жовте сяюче шістнадцятипроменеве сонце. На середній смузі зелене дерево з червоними плодами, супроводжуване по сторонам зеленими ялинами. На нижній смузі біла восьмипроменева зірка.

</doc>
<doc id="314584" url="?curid=314584" title="Слобідка (Деражнянський район)">
Слобідка (Деражнянський район)

Слобі́дка — село в Україні, в Деражнянському районі Хмельницької області. Населення становить 203 осіб. Орган місцевого самоврядування — Нижнянська сільська рада.
Історія.
Історію свою веде від поселення, яке знаходилося в урочищі «Колянів», що неподалік теперішнього села. Через часті татарські набіги, жителі «Коляніва» змушені були перейти на нову, ніким незаселену територію -«слободу», де й утворилося нове село — Слобідка-Кальнянська. У 1903 році значна частина сільських земель (218 десятин. 300 квадратних сажнів) належали міщанці з Деражні Секлітії Іванівні Селецькій.
Церква Різдва Богородиці.
Церква Різдва Богородиці, 1733 року (дещо пізніше побудовано окремо дзвіницю), розташована в центрі села. Деравяна, на камінному фундаменті. Тридільна, триверха, із домінуючою центральною банею. Ця церква є одним із зразків класичного українського дерев'яного невеличкого храму періоду XVII—XVIII ст.., в якому поєднуються риси подільської, галицької та волинської школи дерев'яного зодчества. Пам'ятка відрізняється вдало підібраними пропорціями зрубів та глав у поєднанні з горизонтальними членуваннями піддашшя. Згідно «Клірикових відомостей» за 1910 рік, настоятелем храму у 1838 році був Платон Андрійович Савицький. Наприкінці ХІХ ст. церква Слобідки — Кальнянської не мала самостійної парафії, а була приписана до с. Кальня.
На початку 1930-х років церкву зачинили, дзвіницю розібрали, а приміщення храму використовували як зерносховище. На початку 90-х років після ремонту богослужіння відновили.
Символіка.
Герб.
На зеленому щиті з червоною базою срібна дерев'яна церква з золотими куполами, в правій вільній частині — золоте сонце, в якому вертикальні і горизонтальні промені довші від інших, в базі — золотий уширений хрест із подовженим нижнім раменом. Щит обрамований декоративним картушем i увiнчаний золотою сiльською короною.

</doc>
<doc id="314585" url="?curid=314585" title="Антонівка (Дунаєвецька міська громада)">
Антонівка (Дунаєвецька міська громада)

Анто́нівка — село в Україні, у Дунаєвецькій міській територіальній громаді Дунаєвецького району Хмельницької області. Населення становить 123 осіб.

</doc>
<doc id="314586" url="?curid=314586" title="Балин (Кам'янець-Подільський район)">
Балин (Кам'янець-Подільський район)

Ба́лин () — село в Україні, у Смотрицькій селищній територіальній громаді Дунаєвецького району Хмельницької області. Населення становить 2270 осіб. Колишнє містечко.
Географія.
Село "Балин" розташоване вздовж річки Мукша. Через село проходить автомобільна дорога .

</doc>
<doc id="314587" url="?curid=314587" title="Блищанівка">
Блищанівка

Блища́нівка — село в Україні, у Маківській сільській територіальній громаді Хмельницької області. Населення становить 362 осіб.
Історія.
Юрій Володийовський-"Гектор кам'янецький" придбав від Ґабріеля Сільніцького маєтки у селах Блищанівка, Шатава, Михайлівка.
   Блищанівка – типове подільське село . Воно розкинулося по обидва боки річки Гниловідки , що вливоє свої води в річку Тернаву , а та впадає у Дністер . Спочатку Гниловідка називалася Блищанівкою .   Місцевість – гориста . Ґрунти чорноземні та глинясті . Клімат – помірно  континентальний .
    Переказ , який був записаний на початку ХХ ст., розповідає , що колись на південний захід від нинішньої Блищанівки було село Яруга ,  спустошене татарами . На місці колишнього села Яруги зберігся курган . Археологічна  експедиція Кам’янець – Подільського державного педагогічного інституту , яка у 80 – х роках ХХ ст. проводила  в районі розвідкові роботи , зафіксувала : « За 1,8 км південно – західніше с. Блищанівка в урочищі Могила знаходиться курган . Діаметр – 40 м , висота – 3 м. У центрі насипу – западина 10 м в діаметрі і глибиною 0,6 м » .
     Донині на полі , біля невеликого потічка , знаходять предмети домашнього вжитку , залишки знарядь праці , фундаменти згорілих осель . В народі побутує переказ про Блищана , який спалював ліс , вивільняючи землю для посіву , а вугілля продавав ковалям. І те місце , Вуглярка , стало пристановищем уцілілих жителів Яруги . Вони будували свої нові житла на лісових галявах , що виблискували на сонці , викопали криницю й недалеко від неї спорудили дерев’яну церкву на честь Успіння Богородиці . Зазнавши неодноразових перебудов , церква залишилась на тому ж місці й тепер . Так , за переказом , з’явилося село Блищанівка . Його назву пояснюють по-різному : пов’язують з іменем Блищана , і з полянами , що виблискували з боку спаленої Яруги серед лісу і давали притулок тим , хто врятувався , і з давньою назвою річки .
    Сьогодні село , розрізане річкою , досить умовно в народі ділиться  на Гору і Долину . Гора – це більш-менш рівна місцевість , центр села . Долина – це досить протяжна – від Михайлівки до Супрунковець – частина села , що з двох боків по крутосхилах прилягає до річки Гниловідка .  

</doc>
<doc id="314588" url="?curid=314588" title="Варварівка (Кам'янець-Подільський район)">
Варварівка (Кам'янець-Подільський район)

Варва́рівка — село в Україні, у Дунаєвецькій селищній територіальній громаді Дунаєвецького району Хмельницької області. Відповідно до рішення 12 сесії 7 скликання № 2-20/2017 від 29.06.2017 Дунаєвецької селищної ради Дунаєвецького району Хмельницької області "Про створення старостинських округів", село Варварівка входить до складу Підлісномукарівського старостинського округу. Населення становить 64 особи (станом на 01.01.2015).
Відстань від центру села Підлісний Мукарів до центру села Варварівка становить 4,1 км.
Центральна вулиця с. Варварівка - вулиця Леніна. Відповідно до вимог Закону України "Про засудження комуністичного та націонал-соціалістичного (нацистського) тоталітарних режимів в Україні та заборону пропаганди їхньої символіки" вказаній вулиці присвоєна нова назва - вулиця Центральна.
У 1990-2000-х роках у селі працював магазин, який розташовувався на вул. Центральна. Станом на 2017 рік у Варварівці магазин не працює, продукти харчування підвозяться автотранспортом.
Між с. Варварівка та с. Вихрівка розташований став, неподалік села знаходиться великий лісовий масив.
Можливість здобуття середньої освіти населенням с. Варварівка забезпечує НВК "Підлісномукарівська ЗОШ І-ІІІ ступенів - ДНЗ".
ХРОНІКЕР СЕЛА
Завдяки фотографу Тіні Жидачевській, яка мешкала у Варварівці у 70-их роках, збереглось чимало фотографій будинків села та його місцевих жителів.

</doc>
<doc id="314592" url="?curid=314592" title="Велика Кужелева">
Велика Кужелева

Вели́ка Кужелева — село в Україні, у Дунаєвецькій міській територіальній громаді Дунаєвецького району Хмельницької області. Населення становить 703 особи (з 367 дворів).
Загальні відомості.
Село лежить на річці Ушиці, яка у південному напрямку сполучає його із Миньківцями.
Історія.
В урочищі Глибочиця знайдена стоянка пізнього палеоліту. В селі на високому мисовому виступі, утвореному долиною річки Ушиця, в урочищі (горі) «Містисько» знайдено знахідки фрагментів давнього посуду, скла, заліза, пряслиць та монет. За легендою, тут було місто Кружель, зруйноване Солодивим Буйняком. Біля села — курган і печера довжиною більше 20 метрів. Оповідання про Буняку-Боняка стали предметом спеціальних історичних розвідок.
Перша письмова згадка датується 26 березня (3 квітня за новим стилем) 1433 року — король Володислав надає шляхтичу Матвію Шилохосту 40 гривень на село Кужелеву.
В пізніші часи Велика Кужелева входила до Королівських маєтностей, належала родинам Чемежинців, Шидловських, Вільчевських.
Відомі люди.
У селі народився Овчарук Володимир Борисович — молодший лейтенант, командир взводу 3-го батальйону 51-ї окремої механізованої бригади Сухопутних військ ЗС України; загинув під час проведення антитерористичної операції на сході України.

</doc>
<doc id="314593" url="?curid=314593" title="Велика Побійна">
Велика Побійна

Вели́ка Побі́йна — село в Україні, у Дунаєвецькій міській територіальній громаді Дунаєвецького району Хмельницької області. Населення становить 1149 осіб.
Назва села походить від тих часів, коли турки чи татари влаштовували побоїща місцевому населенню. В Дунаєвецькому районі зберігся ряд топонімів, пов`язаним з періодом татарських набігів у XIII-XIV ст.
Згідно даних адміністративного поділу в різні часи село належало до:

</doc>
<doc id="314594" url="?curid=314594" title="Великий Жванчик">
Великий Жванчик

Вели́кий Жва́нчик — село в Україні, у Дунаєвецькій міській територіальній громаді Дунаєвецького району Хмельницької області. Раніше відносилося до Новоушицького повіту Подільської губернії. Населення становить 1584 осіб.
Відомо, що станом на 1791 р в селі діяла дерев'яна Успенська церква, яка в наш час не збереглася. Також в 1797 році відбулася повторна освята дерев'яного Успенського костелу. Час зведення святині — невідомий. Біля костелу знаходилась мурована каплиця на похованні Раймонда Корсака (1817 р.), яку теж було зруйновано. Крім того, в історичних джерелах згадується синагога, винокурня, водяний млин та фабрика капелюхів. Прикрасою села залишився палац Хелмінських.
Населення.
Згідно з переписом УРСР 1989 року чисельність наявного населення села становила 1876 осіб, з яких 819 чоловіків та 1057 жінок.
За переписом населення України 2001 року в селі мешкало 1615 осіб.
Мова.
Розподіл населення за рідною мовою за даними перепису 2001 року:
Палац Хелмінських.
Початок зведення маєтку датується 1868 роком. В 1881 р. до палацу прибудовують ошатну башту, яка докорінно змінила вигляд будівлі.
Після смерті власника — Ігнатія Хелмінського, маєток успадкували його сини Матвій та Сигізмунд. Як відомо, Сигізмунд спершу програв в карти поміщику Крупецькому свою половину спадку, а згодом в 1902 році Крупецький викупив і другу половину, ставши власником палацу. В 1917 році пан виїхав до Польщі. В період революційних подій селяни розграбували маєток. Від тотального знищення будівлю врятував місцевий священик. У 1953 році на території маєтку розмістили протитуберкульозний санаторій. З 1972 року заклад перепрофільовано в пульмологічний санаторій. В 1988 році тут влаштували сольову камеру. В перебудованій колишній стайні організували шкільне приміщення.

</doc>
<doc id="314595" url="?curid=314595" title="Вихрівка">
Вихрівка

Ви́хрівка — село в Україні, у Дунаєвецькій міській територіальній громаді Дунаєвецького району Хмельницької області. Розташоване в середній течії річки Студениця. Зі сходу межує з селом Підлісний Мукарів, із заходу з селом Ганнівка, з півдня з селом Гірчична. з півночі з селом Пільний Мукарів Населення — 468 особа.
Історія.
Село засноване у другій половині 18 століття. Входило до Мукачівського староства. В 1820 році нараховувало 116 кріпаків. На околиці села, на старому цвинтарі є кам'яна плита з викарбуваними літерами: «Анна Вихровська 1830…». Далі напис стерто. Старожили стверджують, що там спочиває колишня засновниця села пані Ганна Вихрівська. Тому й село названо Вихрівкою.
Топоніми.
В селі є кілька топонімів:Обо́зиска,Берези, Буйків (ліс), Феде́ва (долина), Поло́ги, Трубіцького яр.
Назви Обозиска, Та́бори пов'язані події визвольної війни 1648—1658 років.
«Обозиска», "Табори"
«Трубіцького яр» — невелике урочище на краю села. Свою назву яр носить в честь відомого в свій час, і досить заможного коваля Йосипа Трубіцького (1872—1955), що жив в Вихрівці. Цим яром стікала вода з його поля. В 1927 році добровільно-примусово він вступив в колгосп і відповідно свою власність втратив. Мав першу в селі кам'яну (штуковану) хату, кузню, за що був двічі «розкуркулений».
Сучасність.
На територій села діють Вихрівський навчально-виробничий комбінат, будинок культури, фельдшерсько-акушерський пункт.
В 90-х роках XX століття стараннями Босакевича Станіслава Адамовича і громади села був побудований храм, що на даний момент відноситься до УПЦ МП.
На території села господарює ТОВ «Козацька долина 2006».

</doc>
<doc id="314596" url="?curid=314596" title="Воробіївка (Кам'янець-Подільський район)">
Воробіївка (Кам'янець-Подільський район)

Воробії́вка — село в Україні, у Дунаєвецькій міській територіальній громаді Дунаєвецького району Хмельницької області. Населення становить 819 осіб.
Географія.
На захід від села розташована ботанічна пам'ятка природи «Алея горіха волоського»
У селі річка Безіменна впаадає у річку Тернаву.

</doc>
<doc id="314597" url="?curid=314597" title="Гамарня (Кам'янець-Подільський район)">
Гамарня (Кам'янець-Подільський район)

Гама́рня — село в Україні, у Дунаєвецькій селищній територіальній громаді Дунаєвецького району Хмельницької області. Населення становить 5 осіб.

</doc>
<doc id="314598" url="?curid=314598" title="Ганнівка (Кам'янець-Подільський район)">
Ганнівка (Кам'янець-Подільський район)

Га́ннівка — село в Україні, у Дунаєвецькій міській територіальній громаді Дунаєвецького району Хмельницької області. Населення становить 702 осіб.
Відомі особистості.
В поселенні народився:

</doc>
<doc id="314599" url="?curid=314599" title="Гірчична">
Гірчична

Гірчи́чна — село в Україні, у Дунаєвецькій міській територіальній громаді Дунаєвецького району Хмельницької області. Населення становить 630 осіб.
Географія.
У селі річка Безіменна впадає у річку Студеницю.
Історія.
Першим письмовим історичним документом про село є «Труды Подольського историко-статистического комитета» в якому згадується с. Горчична з 1518 року, як королівське майно дане в довготривале користування поміщику Станіславу Яромінському. Потім Горчична була володінням поміщиків Сутковських, нарешті було утворене Горчичанське староство, яке після приєднання Поділля до Росії було передано імператрицею Катириною II, секунд-майфу Кочеріну.
Горчична утворилася із поселенців, завезених польськими поміщиками для обробітку полів і експлуатації належних їм величезних масивів лісів. Треба думати, що частина жителів села була переселена сюди із Західної України. Підстава для такої здогадки — назва північно-східної частини села, що дійшла до наших днів «Галіція» (українське Галичина); так на Поділлі і зараз називають Західну Україну. Пізніше прибула так звана мілка шляхта і поселилась на південно-східній окраїні села; звідси і назва цієї частини, що дійшла до наших днів — «Шляхетчина». Документальних джерел про походження назви села виявити не вдалося. Дехто із старих людей розповідав, що життя поселенців при тодішніх кріпосницьких порядках було не солодким, гірко жити було людям, звідси і назва села — Горчична. Отже, назва села утвердилась гіркими умовами життя. Згодом село переходило від одного роду поміщиків до іншого, поки, нарешті стало власністю відомого магната Сігізмунда Вільчельмовича Залеского аж до 1917 року.
Із наявної кількості орних угідь близько 3000 десятин (1 десятина =1,1 га), більша площа найкращої землі належала поміщику, а менша — на суглинках — селянам-кріпакам. Крім того, поміщику належав весь лісовий масив =700га. До 1861р жителі села були кріпаками. Основний вид феодальної повинності — панщина. В часи кріпосного права в селі існували такі підприємства: гуральня, тартак, де пиляли дубові колоди, грилепель (в'язальна), водяний млин. Всі вони належали місцевому поміщику, як і корчма в центрі села та дві корчми на роздоріжжях між селами. Після 1861 р. гуральню, тартак і гримпель було закрито, зате замість одного млина пан побудував ще два. Всього в селі було 5 млинів, 2 належало місцевим куркулям. Окремі селяни займалися чинбарством, шевством, кушнірством (виготовляли кожухи), виготовленням доморобного полотна (гребінниця і валовина) на ручних ткацьких верстатах. В письмовому документі вказується, що частина землі належала й цареві: присадибної 3 дес. орної землі — 32 дес. та сінокосу — 25 десятин. На землях місцевого пана, та церковних, працювали селяни-кріпаки, виконуючи панщину.
З 1863 р. існує церковна школа, але діти кріпаків у ній не навчались. До 1914 року в селі була церковно — приходська школа (3-х класна). Містилася вона в звичайнісінькій хаті, критій соломою, стіни дильовані, обмазані глиною і побілені, з земляною долівкою. Приміщення мало один зал, у якому стояли 3 ряди парт: кожний ряд означав окремий клас. З учнями всіх трьох класів працював один учитель. Крім цієї класної кімнати в цьому ж приміщенні знаходилися і «роздягальня» — невеличка, тісна, темна кімната, куди навалом діти скидали свій верхній одяг. Ця роздягальня була одночасно і сільською «холодною», куди ув'язнювали тих, хто провинився.
10 травня 1921 р. було організовано сільськогосподарську артіль імені 1 Травня. Першими членами артілі були шість чоловік із західних областей України, котрі після війни залишилися жити у с. Горчична на території колишнього панського двору. З 4 квітня 1923 р. артіль носила назву «Рівність».
4 квітня 1924 р. було організовано комуну «Комінтерн», яка проіснувала до 1934 р. За цей час головами комуни були: Вайсман, Копчонов, Рейн, Терлецький. Першими членами комуни були сім'ї Тижа Мартина, Войціха Андрія, Бендаса Дмитра і Григорія, Козак Фрасини, Бойчука Миколи, Яськунь Емілії, Хорошого Пилипа, Сідлецького, Коваля Йосипа, Фульштейна, Танасійчука Василя, Прядун Софії, Марценюка Миколи, Ситників, Годлевської Олександри, Камінської Надії, Іванюка Олександра, Козак Михайла, Генсюк Антона, Варгатого Миколи та інші. Поварем у комуні працювала Прядун Софія, а хліб пекла Танасійчук Антоніна. Комуна була організована на базі колишнього поміщицького маєтку. Вона об'єднувала близько 30 господарств, мала в своєму користуванні близько 100 га орної землі. В цей час в селі було створено комнезам. Першим головою КНС був місцевий селянин-бідняк Яськунь Іван.
16 березня 1928 року в селі було організовано Ср артіль (ТСОЗ) «Найкращий побут». Головою артілі працював 25-річний луганець Антошин. Першими членами артілі були сім'ї: Людвика, Гулеватого М. Т., Прядуна П.,В., Тижа В. І., Качуровського В. Ф., Вознюка Василя і Сидора, Арцаблюка О., Танасійчука Антона та інші.
У 1931р в село було занаряджено кілька тракторів Трактористами були Медицький Карл, Варгатий Федір, Тиж Леонід, Яворський Франц. Очолив бригаду Медицький К. С.
Було організовано тваринницьку ферму. Першими працівниками на фермі були Дудка Василь, Бойчук Микола, Вітковський Микола. Першою дояркою була Колісник Євдокія. Була організована свиноферма, Першою свинаркою була Козак Фросина. Першим конюхом був Танасійчук Василь. Була лише одна молотарка, машиністом якої був Коновальчук Г. С. Організували кузню, ковалями якої були Тиж Василь, Танасійчук Василь, Коновальчук Андрій та Дмитро. Було організовано майстерню, бригадирам якої був Дуб Семен. Розвели пасіку. Пасічниками були Постернак Ілько, Гуменний Федір. Першими садоводами колгоспного саду були Барташак Ілья і Чернов Микола.
До 1935 р. головою колгоспу були Антошин, у 1935 р. — Чепелюк, потім Ебель, а таки Островський (житель с. Руди Горчичанської) у 1937 р. — Стрихар Ілья, 1938 р. — Стецюк, 1939 р. — Петров, а після, до початку війни — Сіренко.
Бригадирами рільних бригад були Бех Арій, Яськунь Михайло, Маринін Олекса, Ланковими були Дубик Наталя, Рудько Євдокія, Мельник Палана, Надопта Ганна. До війни в колгоспі було лише дві машини «ГАЗ–А» (полуторка), шоферами були Куляс С. і Швець І. Першим бухгалтером був Романюк Михайло, а потім Мартенюк Іван. Ветфельдшером були Тиж М. і Ботнар Т. Першими комуністами села були Дуб Семен, Стрихар Ілья, Арцаблюк Олександр, Надопта Ганна, що складали партійну ячейку керував Людвик. В 1937 р. парторгом став Атаманюк, а потім Плідман аж до початку війни. Комсомольська організація була створена в 1921 р. Організатором ячейки був Качуровський Олександр Федорович який згодом перейшов на роботу в район, а розпочату справу продовжив Бендас Григорій. Секретарем комсомольської ячейки був Андрейцев І. Комсомольцями села були Генсюк Андрій і Ганна, Андрієвський, Скочко, Брилінський Степан, Коваль, Качуровський Ол., Вознюк Ю., Прядун мО., Сушинські Леонід і Кароль. Комсомольці та члени КНС Яськун М., Колісний Ф., Бражняк І., Вознюк С., Вознюк В., Коновальчук С. активно допомагали комуністам в організації колгоспу, рішуче вели боротьбу з куркулями. Під керівництвом комуністів була подолана економічна відсталість колгоспу. Керовані комуністами бідняцькі маси давали рішучу відсіч ворожим елементам, допомагали зміцнювати колективне господарство. Розвиток економіки ставив завдання перед партійною та комсомольською організаціями ліквідувати неписьменність у селі, побудувати і відкрити школу, де б навчалися всі діти села.
А як же стояла справа з освітою? Понад 80 % населення неписьменні.
Як уже згадувалось, до революції була тільки церковно-приходська 3-х класна школа. Школа була зовсім підвладна місцевому попові, а вчителями були попівські дочки з сім'ї попа Шанявського І. Заняття в цій школі-в'язниці проводилися до того часу, поки одного разу тут не повісився вкинутий до буцегарні селянин Тиж Корній (повісився він з сорому, бо був ув'язнений за те, що «вкрав» у церкві 5 коп.). Після цього випадку діти боялися відвідувати школу, і її прийшлося перенести в інше приміщення в садибі селянина Рудька Якима. Для цього Рудько добудував до своєї хати під прямим кутом ще будівлю, у яку перейшла школа.
У 1914 році місцеве земство вирішило побудувати в Горчичній нову земську школу за типовим проектом. Підряд на будування взяв якийсь Рябчіков гіркий п'яниця. У 1913 р. вже було вимуровано стіни будинку, викинуто верх, але тут виявилося, що Рябчікому нічим платити робітникам за роботу (він пропив усі гроші, які призначались на виплату).
Забравши тім гроші, що залишилися, Рябчіков безслідно зник (він був заїжджою людиною). Докінчував будування школи Білий Андрій. Помічниками він взяв місцевих селян-Мельника Адама і Тижа Івана. Будівництво школи було закінчено в 1914 році перед початком імперіалістичної війни. Навчання в новій, уже 4-х класній школі, почалося після перемоги Великої Жовтневої соціалістичної революції. Одними з перших учителів у цій масовій школі були Щадило Михайло і його дружина Щадило Олена. У 20-х роках селяни Горчичної починають піднімати питання про відкриття семирічки. У 1926 році було відкрито п'ятий клас. Комісія, яка прибула з району, схвалила придатність приміщення під школу будинок, у якому колись жив управитель пана Залєського. А весною 1929 року відбувся перший випуск сьомого класу. В цей час у Горчичанській школі вчилися не тільки діти місцевих селян, але і з сусідніх сіл: Іванковець, Руди Горчичанської, Вихрівки, Дем'янковець, Великої Побійни.
Семерічна школа була до 1934 року, а в 1939 відкрили середню школу перший випуск мав відбутися у 1941 році, але не відбувся, тому що перешкодила цьому війна. В цей час вчителями п1-4 класів були: Вітранний О. К., Шілевцова О. А., Янкілевич С. Й., Ткач Л. Ф.,а вчителями старших класів були: Яворський П. П.. Бабляк Г. С., Борківська М. А., Гельман Ф. Н., Юшківський А. К.
З 1930 року директором школи був Хамалишин, в 1934 став Бабляк Г. С., а в 1937 році директором став Юшківський К. К., який працював до 1939 року, а потім був відозваний в армію. Директором школи став Бондар Левко Філімонавич.
Головою сільської ради в 1930 році був Гулеватий М. П., в 1934 році його замінила Надопта Ганна, що працювала до 1938 року. У 1938 головою сільради став Сушинський Кароль, який працював аж до початку вітчизняної війни.

</doc>
<doc id="314600" url="?curid=314600" title="Голозубинці">
Голозубинці

Голозу́бинці — село в Україні, у Дунаєвецькій міській територіальній громаді Дунаєвецького району Хмельницької області. Населення становить 1010 осіб (з 344 дворів).
Загальні відомості.
Село лежить на річці Студениці, і на північ та північний схід примикає до сіл Держанівка та Антонівка, а в напрямку на південь міститься село Рачинці.
Історія.
Уперше це подільське село на Студениці згадують у 1530-х роках. Назву поселенню ніби дала скеля «Голий Зуб». Проте це тлумачення не є науковим, а радше ґрунтується на так званій «народній етимології», що виходить зі значення слів сучасної української мови. Більш обґрунтованими слід вважати дані, отримані завдяки системному аналізу природних, соціальних, економічних та мовних чинників появи цього топоніма. Археологічні дані доводять, що землі цього села спочатку використовувалися древніми мисливцями. Це було в часи мезоліту, що охоплював час з 11 по 7 тис. до нової ери. Однак, починаючи з 6 тисячоліття до нової ери, коли настала епоха неоліту, стародавні жителі цієї місцини активно перейшли до землеробської діяльності. Цей історичний факт був зафіксований у первісній назві цього села словами давньоєвропейської (індоєвропейської) мови як «кгала+су+бійа+іна+ці». У швидкій, повсякденній вимові таке слово-речення ще у сиву давнину мало звучати як «кгаласубійінці» тобто майже Голозубинці. Ця сума слів-понять передавала дослівно «у засіках(чи на токах)збіжжям багаті живуть».
За часів пізнього феодалізму (18-19 ст.) Голозубинці були одним з фільварків Дунаєвецького ключа, який належав Красінським (Krasińscy). У 1850 р. генерал Вінцентій Красінський продав ці землі Вікторові Миколаєві Скібнєвському (Wiktor Mikołaj Skibniewski) гербу Сліповрон (близько 1785—1859). Цей шляхтич був головою Прикордонних Проскурівських судів, а дружиною його була Антоніна Залеська (близько 1801—1852). Потім Голозубинці та околиці (села Іванківці та Меланія) отримав п'ятий син Віктора Миколая, Віктор Зигмунд Скібнєвський (1835—1872). А останнім власником села був син Віктора ІІ — теж Віктор, але цього разу вже Станіслав (1864 — помер після І Світової війни). Одружений від був на Емілії Жураковській гербу Сас (фото середини 20-х р. ХХ ст.).
Пам'ятки історичного та природоохоронного фонду.
Ймовірно, наприкінці 1870-х років Віктор Зигмунд Скібнєвський зводить на вершині гори над Голозубинцями великий маєток. Будівництво спочатку, задумувалося у стилі класицизму (проєкт Томаша Оскара Сосновського).
Три ризаліти на центральному фасаді, від найменшого - до найбільшого - збереглися до наших днів майже без змін. Як колись, так і тепер споруда була потинькована. Відомо, що на час побудови споруди парковий фасад мав мати великий балкон з балюстрадою.
Наприкінці XIX — на початку ХХ ст. голозубинський палац було значно розширено. Проєкт реконструкції розробив маловідомий барон Горох (Horoch). Тоді дещо було підвищено центральний ризаліт, а над портиком влаштовано напівкруглу лоджію.
А. Урбанський згадує, що "в палаці було чимало гарних старих картин голландської школи, а також палісандрових меблів". Були тут і ескізи до "Berezyny" Войцеха Коссака, а також родинні портрети Скібнєвських та Богданів (з цього роду походила дружина Віктора Зигмунда Скібнєвського Леопольдина).
В окремій залі зберігався турецький намет, який Віктор Станіслав привіз з подорожі до Аравії. В бібліотеці зберігалися рідкісні книги з філософії і психології, а також родинний архів за кілька століть.
Дерев'яна церква св. Миколи збудована у 1665 р. Нова церква збудована у 1872–1884 рр. — кам’яна п’ятиверха. Окремо стояла дерев’яна дзвіниця, розібрана вона у 1886 р.
Посилання.
 

</doc>
<doc id="314601" url="?curid=314601" title="Городиська (Кам'янець-Подільський район)">
Городиська (Кам'янець-Подільський район)

Городи́ська — село в Україні, у Дунаєвецькій міській територіальній громаді Дунаєвецького району Хмельницької області. Населення становить 186 осіб.
Географія.
Селом протікає річка Безіменна, права притоку Ушиці.
Історія.
В часи Скіфської доби та Київської Русі на території села було розташоване укріплене городище.*
Посилання.
http://praci-history.kpnu.edu.ua/article/download/60996/56670

</doc>
<doc id="314602" url="?curid=314602" title="Гута-Блищанівська">
Гута-Блищанівська

Гута-Блищанівська — мертве село в Україні, у Дунаєвецькій міській територіальній громаді Дунаєвецького району Хмельницької області. Населення становить 0 осіб.
Село Гута-Блищанівська - розташоване у мальовничій долині річки Тернава. Свою назву бере від промислу, який став початком поселення. З давніх часів у значенні "гути" малась на увазі піч для виробництва скла, рідше - солеварня, цукровий завод чи інша мануфактура.
Село відоме водяним млином, яким у ХІХ столітті вододіли Маковецькі. У 1986 році млин став декорацію під час зйомок фільму Григорія Кохана - "Циганка Аза".

</doc>
<doc id="314603" url="?curid=314603" title="Гута-Морозівська">
Гута-Морозівська

Гута-Морозівська — село в Україні, у Дунаєвецькій селищній територіальній громаді Дунаєвецького району Хмельницької області. Населення становить 169 осіб.

</doc>
<doc id="314604" url="?curid=314604" title="Гута-Яцьковецька">
Гута-Яцьковецька

Гута-Яцьковецька — село в Україні, у Дунаєвецькій міській територіальній громаді Дунаєвецького району Хмельницької області. Населення становить 379 осіб.
Історія.
Перша згадка про село датується 1530 роком. Спершу поселення згадувалося в історичних джерелах як «присілок на шляху від Яцьковець до Кривчика», також вживалися такі назви як Слобідка Яцьковецька або Гута Чорна. 
Вважається, що першопочатково мешканці поселення займалися гутництвом, що й дало назву селу.
У історичних документах є згадка про селянський бунт 1859 року у Гуті Яцковецькій, у ході якого розгнівані селяни виступили проти місцевого поміщика та підпалили ліс.
Під час організованого більшовиками Голодомору у 1932-1933 роках в селі померла 41 людина.
У 1994-1996 роках у селі було побудовано мурований римо-католицький Костел Пресвятої Трійці.
Опис та сучасність.
Гута-Яцьковецька-це прекрасне село, де є багато лісів та полів.Також є один став,який заповнений водою більш,ніш приближні ставки.Влітку часто сюди ходять купатися.Ця мальовнича місцевість межується з такими селами як: Яцьківці та Ксаверівка. Тут привітні та доброзичливі люди, які в основному займаються господарством.
У цьому селі є сім'я Молдованюків, у яких є розплідник собак,що трохи дивно для такого села.Там на даний момент є собаки таких порід: Акіта іну та Американський Голий Тер'єр. Собаки часто беруть участь на виставках.

</doc>
<doc id="314605" url="?curid=314605" title="Дем'янківці">
Дем'янківці

Дем'я́нківці — село в Україні, у Дунаєвецькій міській територіальній громаді Дунаєвецького району Хмельницької області. Розташоване на річці Студениця за 4,5 км на схід від Дунаївців та за 22 км від залізничної станції Дунаївці. Населення становить 546 осіб (2008).
Історія.
За народними переказами, поміщик поділив свої землі між двома братами — Іваном та Дем'яном, на яких вони збудували свої домівки на різних пагорбах, які розділяє річка Студениця. На правому березі річки виникло поселення Дем'янківці.
У люстрації 1469 року вказано, що королівські маєтності Бабшин, Дем'янківці та інші були в управлінні Михайла з Гуменців.
Перша документальна згадка про с. Дем’янківці датується 1639 р., коли село було дароване Михайлом Станіславським Дунаєвецькому костелу.
Село було власністю польського шляхтича Марціна Калиновського. Згадки в літописах про село сягають 1653 року. У селі поміщика не було, проте було багато заможних господарів, відтак воно називалось «казенним» селом. Також землями в селі володіли священики. Так, упродовж XVIII—XX століть в селі знаходився маєток римо-католицького єпископа, церква, збудована в XVI столітті.
Радянська влада.
У 1930-х роках в селі розпочалася колективізація, а разом з нею і репресії. Був знищений середній клас так званих «куркулів», декого було заслано до Сибіру. У селі створено артіль імені Кірова.
На початку 1930-х в селі розпочалося будівництво будинку для священика, який одночасно виконував і функції школи, утворене пожежне депо. Через деякий час приміщення пожежного депо реконструйовано в клуб, який функціонує донині.
В період німецької окупації у квітні 1942 року понад 2000 осіб єврейської національності (чоловіки, жінки, діти та старі) були загнані в фосфоритну шахту біля Дем’янковець та шляхом її підриву знищені заживо. Очевидці свідчать, що протягом кількох днів із шахти доносились стогін та крики. На місці трагедії споруджено меморіал жертвам тих подій.
На початку радянсько-німецької війни чоловіків майже не призвали за віросповіданням, оскільки в селі переважна більшість католиків. Основний призов у Червону армію розпочався після відвоювання села у нацистів. Після війни до села повернулось 58 чоловік. На село не впала жодна бомба, не розірвався жоден снаряд, що старожили пов'язують зі слідами Матері Божої, виявленими за селом на межі із землями села Гірчична, але в 1950-х роках, у зв'язку з відкриттям кар'єру дану пам'ятку засипано відходами від видобутку каміння. Нині тривають роботи з пошуку даної реліквії.
На річці Студениця стояв млин, на якому в 1949 році було встановлено пилораму, а згодом електростанцію, після чого розпочато електрифікацію села.
У 1957—1958 роках місцевий колгосп імені Кірова об'єднано з колгоспом імені Суворова села Гірчична, після чого село Дем'янківці мало статус бригадного села. В 1963 році розпочалося будівництво ферми великої рогатої худоби, кузні та майстерні, прокладено водопровід на ферму.
У 1966 році збудовано дитячий садок і розпочато будівництво водопроводу по селу.
У 1990 році в селі в результаті поділу утворено господарство імені Гагаріна, яке очолила М. М. Мазур — Герой Соціалістичної Праці.З листопада 2006 року обробітком земель (паїв) займається ФГ "Подільська марка" - голова Боднар Сергій Борисович.
Сучасність.
На території села працюють клуб, фельдшерсько-акушерський пункт, дитячий садок, приватні магазини.
Діти шкільного віку, для яких організоване транспортування шкільним автобусом, навчаються в місті Дунаївці в загальноосвітніх школах №3 і №4.
Відомі люди.
В селі народились:

</doc>
<doc id="314607" url="?curid=314607" title="Держанівка (Кам'янець-Подільський район)">
Держанівка (Кам'янець-Подільський район)

Держані́вка — село в Україні, у Дунаєвецькій міській територіальній громаді Хмельницької області.
Село розташоване на одній із закритих поверхневим шаром землі і частково лісовим масивом товтр Подільської височини на середній висоті 274 метри над рівнем моря у басейні середньої течії і ліворуч від річки Студениці — притоки річки Дністра за 40-45 км від нього. Місцевість має географічні координати 48°50′41″ пн. ш. і 26°55′47″ сх. д. та площу 1,24 км ².
Сусідніми селами є Іванківці (з півночі), Дем'янківці (з північного заходу) Антонівка і Мушкутинці (із заходу), Голозубинці (з півдня), Велика Побійна (зі сходу) та Сивороги (з північного сходу). Відстань до районного центру м. Дунаївці через річку Студеницю становить 7 км (шосейною дорогою через с. Іванківці 12 км). Найближча залізнична станція Дунаївці віддалена на 30 км, а обласний центр м. Хмельницький — на 82 км.
Село має довжину біля двох з половиною кілометрів у напрямі «схід-захід», і лише у центральній частині має чотири провулки, що розширюють його розташування на південь і північ. За природно-ландшафтними умовами місцина належить до природної зони лісостепу. Рельєф позначений пологими схилами, частина з яких у західній частині переходять у круто спадаючі, що утворюють яр-каньйон довжиною до одного кілометра. Вже за селом яр спадає у південно-західному напрямку і закінчується біля прибережної долини річки Студениці.
У полях на схід від села зароджується джерельний безіменний струмок. Спочатку він огинає село з північного боку. А далі щедро поповнюючись з численних джерел, вбігає у село і, розділяючи його навпіл, дзюркоче на захід до яру, де шумить-вирує кількома водоспадами висотою від одного до шести метрів і поповнює собою води річки Студениці.
З південного боку на відстані від 30 до 400 метрів уздовж всього села проліг ліс Мокрець, шириною 800—1200 метрів, багатий на листяні породи дерев — граб, дуб, береза, осика, берест, клен і лісове різнотрав'я та гриби, з яких особливо цінуються білі гриби, підберезники, лисички, сироїжки, печериці, маремухи. У лісі водяться лисиці, зайці, також спостерігаються козулі і дикі кабани, а гніздяться, переважно, дрібні птахи — дрізд, дикі голуби, синиця, зяблик, соловейко.
З північного і північно-східного боку — між Держанівкою та Іванківцями і Сиворогами аж до хутора Лисани (частина с. Велика Побійна) тягнеться листяний з домішками ялини ліс Довжок.
Із корисних копалин у селі і навколо нього багато будівельної глини, а також фрагментарно — підповерхневі ділянки річкового піску великих фракцій до 1,5 мм (південно-східна частина земель — уроч. Стависко) та в яру у південно-західній частині — виходи вапняку і вапняково-кременеві сполуки.
Питною водою для індивідуального вживання і господарських цілей мешканці Держанівки забезпечуються із криниць-копанок глибиною від 10 до 18 метрів або з природних джерел, що б'ють з-під землі у у пониззі уздовж безіменного струмка. В останній час окремі фермери зводять більш потужні свердловини для добування питної води з глибини 60-70метрів. Крім цього, у полях на північний захід, що за півтори кілометри від села, відкривається декілька джерел, особливо помітних після весняних паводків та рясних літніх дощів. Там вони поповнюють неглибоку рукотворну криничку, з якої можна черпати питну воду відром, задовольняючи спраглих людей і свійських тварин, яких виводять сюди на випас. В разі переповнення цієї кринички, її вода збігає у доволі широку балку в бік річки Студениці.
У другій половині 60-х років ХХ ст. село було електрифіковане і з'єднане дорогою із твердим насипним покриттям із трасою Дунаївці-Нова Ушиця. У 2013 році у Держанівку було проведено газопровід.
На початку 2016 року у Держанівці налічувалось 176 дворів і 322 мешканці. Склад населення характеризувався такими показниками: дошкільнята — 17 (5,3 %); школярі — 25 (7,8 %); доросле населення — 280 (87 %). Із дорослого населення чоловіків 131 (46,8 %), жінки — 149 (53,2 %). Кількість молоді віком від 16 до 35 років становила 85 осіб (26,4 %). З усіх мешканців села 164 (51 %) належали до осіб працездатного віку. Але при цьому мали роботу лише 70 (21,7 % від усіх або 42,7 % від працездатних), а 78 (24,2 % від усього населення села) були безробітними. Ще 112 осіб (34,8 %) перебували на пенсії.
Станом на 2015 рік тут діяв орган місцевого самоврядування — Держáнівська сільська рада, до відання якої також входило сусіднє село Антонівка. У селі функціонують клуб, бібліотека, дитячий садочок. До 2012 року тут діяла початкова школа.
В цілому, держанівські природні умови придатні для ведення аграрного виробництва. Проте тут надто мало чорноземів, а, натомість, переважають глинисті і підзолисті ґрунти, що вимагають регулярного внесення органічних і мінеральних добрив. На великих земельних масивах, які беруть в оренду аграрні корпорації або обробляють технічно забезпечені фермери, висівають злакові і бобові (пшениця, кукурудза, горох, соя) або технічні (ріпак, гречка, цукровий буряк) культури.
У той же час, в індивідуальних селянських господарствах вирощують для власного користування картоплю, кормовий буряк, баштанні культури, квасолю, розводять невеликі сади, де переважають яблуні, груші, сливи, черешні, вишні, горіхи та, у меншій мірі, шовковиця і виноград. Із тварин мешканці села розводять, переважно, велику і малу рогату худобу, свиней, кролів і домашніх птахів. Так, за даними статистичної звітності 2014 року, у домашніх господарствах утримувалися 92 корови, 6 телиць старших одного року і 21 теля до року, 72 свині, 40 овець, 4 кози, 1 кінь, 36 кролів, 1186 курей, а також доглядали 9 бджолосімей.
Історія.
З історичних і наукових видань, архівних документів і спогадів старожилів відомо, що менш ніж сто років тому це невеличке село на Поділлі в народі називалось Ростоя.
У 18 ст. село було поділене майже навпіл між польським графом Ігнацієм Сцібором Мархоцьким та магнатом Вінцентом Красінським.
В результаті цього земельного поділу східна частина села отримала від Мархоцького назву Остоя — від назви шляхетського герба роду Мархоцьких «Ostoja». У той же час, західна частина села теж з 18 ст. отримала назву Вінцентівка — за іменем власника Вінцента Красінського.
Більшовицький режим хоча і возз'єднав село в єдине ціле у 1925 році, але примусово і штучно присвоїв селу назву «Дзержинівка» — на честь першого керівника радянських каральних органів ЧК-НКВС-МДБ-КДБ Ф. Дзержинського. За якесь десятиліття літеру «и» в цьому топонімі замінили на «а», перейменувавши Дзержинівку на Дзержанівку. А після другої світової війни малопоширений в українській мові звук «дз» скоротили до «д». Особливо болючим у цій історії став той факт, що саме з цього села, яке налічувало не більше 160 дворів, у період сталінського терору 1937-38 років НКВС репресував 31 мешканці, з яких 27 було страчено. З усіх репресованих 24 жертви, як і Ф.Дзержинський, були етнічними поляками.
Незважаючи на примусову зміну назви села більшовицькою владою, людська пам'ять протягом століть чи навіть тисячоліть зберігає її. До цього часу жителі району в усному повсякденному спілкуванні називають село Ростоєю, а його жителів ростоянами і ростоянками.

</doc>
<doc id="314608" url="?curid=314608" title="Дубинка (Дунаєвецька міська громада)">
Дубинка (Дунаєвецька міська громада)

Дуби́нка — село в Україні, у Дунаєвецькій міській територіальній громаді Дунаєвецького району Хмельницької області. Населення становить 97 осіб.

</doc>
<doc id="314609" url="?curid=314609" title="Заголосна">
Заголосна

Заголо́сна — село в Україні, у Дунаєвецькій міській територіальній громаді Дунаєвецького району Хмельницької області. Населення становить 28 осіб.

</doc>
<doc id="314610" url="?curid=314610" title="Залісці (Кам'янець-Подільський район)">
Залісці (Кам'янець-Подільський район)

Залі́сці — село в Україні, у Дунаєвецькій міській територіальній громаді Дунаєвецького району Хмельницької області. Населення становить 1253 осіб.
Історія.
У люстрації 1469 року вказано, що королівські маєтності Чемерівці, Балина, Залєше і Лищовче були в управлінні Домаратка Фурмановського та Дороти і Петра Сбикловських.
Перша згадка про село Залісся, так тоді звалися Залісці, датується в офіційних документах 1493 роком.
В 1565 році присутні згадки про Залісці, як маєтність Вальковського.
В 1648 року побудований парафіяльний храм Успіння Пресвятої Богородиці коштом місцевого землевласника Залевського спочатку з дерева, але з часом зазнав руйнації. На його місці 1791 року місцевий поміщик Іван Комарницький побудував новий костел з дубового дерева. Мав 3 престоли, орган. Навколо костелу дерев'яна огорожа, у яку вбудована на чотирьох дерев'яних стовпах дзвіниця з трьома дзвонами. Парафіян — 2448. Настоятель — ксьондз Г. Яворський (з 1841 р.), 3 служники: органіст Станіслав Василевський, прислужники Іван Горбачевський та Миколай Слободинський.
1960—1962 рр. в лісах поблизу селища починається будівництво військової частини під назвою «Об'єкт 669».
1972 році на базі військовї частини починає діяти Науково-вимірювальний пункт (НВП 19), пізніше реорганізований в Центр прийому і обробки спеціальної інформації та контролю навігаційного поля (ЦПОСІ та КНП).
Населення.
Згідно з переписом УРСР 1989 року чисельність наявного населення села становила 1482 особи, з яких 679 чоловіків та 803 жінки.
За переписом населення України 2001 року в селі мешкала 1321 особа.
Мова.
Розподіл населення за рідною мовою за даними перепису 2001 року:

</doc>
<doc id="314611" url="?curid=314611" title="Заставля">
Заставля

Заста́вля — село в Україні, у Дунаєвецькій міській територіальній громаді Дунаєвецького району Хмельницької області. Населення становить 756 осіб.
У селі народився Григор'єв Никифір Олександрович (справжнє ім'я Никифір Олександрович Серветник) (9 лютого 1884 — †27 липня 1919, село Сентове Олександрійського повіту Херсонської губернії, зараз село Родниківка, Олександрівський район Кіровоградська область) — один з лідерів Української Національної Революції, видатний український військовий та громадсько-політичний діяч доби Громадянської війни 1917—1921 років.
Кадровий офіцер (штабс-капітан) Російської Імператорської Армії; підполковник Армії Української Народної Республіки (1917); сотник Запорозької дивізії Армії Української Держави (1918); повстанський отаман Степової України (1918), начальник Херсонської повстанської дивізії, полковник Дієвої Армії Директорії Української Народної Республіки та Головний отаман Повстанських військ Херсонщини, Запоріжжя і Таврії (1918—1919); командир 1-ї бригади Задніпровської Української радянської дивізії, начальник 6-ї Української радянської стрілецької дивізії Української Червоної Армії (1919); керівник антибільшовицького повстання на Півдні України та командуючий об'єднаною Українською повстанською армією (1919), самопроголошений Гетьман України (1919).

</doc>
<doc id="314612" url="?curid=314612" title="Зеленче (Кам'янець-Подільський район)">
Зеленче (Кам'янець-Подільський район)

Зеле́нче — село в Україні, у Дунаєвецькій міській територіальній громаді Дунаєвецького району Хмельницької області. Населення становить 1378 осіб.
Історія.
У люстрації 1469 року вказано, що королівські маєтності Панівці, Врублівці, Зеленче та інші були в управлінні Петра Кердея.
Відомі люди.
В селі народилися

</doc>
<doc id="314613" url="?curid=314613" title="Іванківці (Дунаєвецька міська громада)">
Іванківці (Дунаєвецька міська громада)

Іва́нківці — село в Україні, у Дунаєвецькій міській територіальній громаді Дунаєвецького району Хмельницької області.
Населення становить 755 осіб.

</doc>
<doc id="314614" url="?curid=314614" title="Катеринівка (Кам'янець-Подільський район)">
Катеринівка (Кам'янець-Подільський район)

Катери́нівка — село в Україні, у Дунаєвецькій міській територіальній громаді Дунаєвецького району Хмельницької області. Стара польська назва - Ланцутцьки (łańcucki). Населення становить 201 осіб.
До сучасних часів, Катеринівка відома як село з переважно польським населенням.
У селі є магазин, медичний пункт, храм Православної церкви України. До 1970-х років була школа. Зараз будівля школи використовується як виборча дільниця та для ритуальних заходів.
Село знаходиться між дорогою Нова Ушиця - Дунаєвці з півночі, обмежено лісом зі сходу та заходу, яром та колишнім кар'єром з півдня. На південному сході розташоване село Городиське.
Через Катеринівку проходить струмок, вздовж якого розташовані подвір'я. Струмок впадає в більший струмок в яру,який в свою чергу в річку Ушиця, яка є притокою Дністра.

</doc>
<doc id="314615" url="?curid=314615" title="Кривчик">
Кривчик

Кри́вчик — село в Україні, у Дунаєвецькій міській територіальній громаді Дунаєвецького району Хмельницької області. Населення становить 412 осіб.
Історія.
В 1493 році село згадується під назвою Криве.
Ряд археологічних знахідок дають підстави вважати історію поселення значно давнішою. В околицях села знайдено поселення епохи пізнього палеоліту на звивистих берегах річки Тернава, а на горі Грабина збереглися рештки скіфського городища.
Станом на 1888 рік в селі діяло близько 5 водяних млинів. З архівних документів відомо що станом на 1905 рік в селі діяли: 1 православна церква, 1 єврейська молитовна школа, церковно-приходська школа, урядницький пункт, винокурня та цегельний завод. В наш час в селі можна знайти залишки старих погребів, у яких найвірогідніше зберігалася продукція винокурні.
Наприкінці XIX ст, зусиллями генерала та члена Державної Думи — Михайла Георгійовича (Єгоровича) Крупецького, у селі будується палац. Двоповерхова будівля з верандами поєднує в собі стилі бароко та пізньої готики. Особливістю маєтку є чотириповерхова восьмигранна вежа з годинником. Від залишків колишнього парку, фруктового саду, оранжереї та теплиць збереглись лише невеличкий фонтан та штучне озеро. Після жовтневого перевороту спадкоємці палацу втекли закордон. Сама будівля спочатку 2 роки слугувала піонерським табором, потім будинком відпочинку на 47 місць, інтернатом для незрячих. У 1945 році після закінчення Другої світової війни в будівлі розміщувався інтернат для інвалідів війни, яким нікуди було повертатися. З 1978 р. він був реорганізований у психоневрологічний інтернат, діючий і тепер.
Пам'ятки.
Серед природних пам`яток села варто відмітити товтру "Грабина", що розташована на південно-західній околиці. Гора є відомим місцем серед туристів адже з неї можна насолодитися панорамними видами на все село та навколишні місця. Крім того на Грабині розташовані малі печери, які у місцевому фольклорі нерідко пов`язують з повстанською діяльністю Устима Кармалюка, хоча достовірних свідчень цього немає.

</doc>
<doc id="314616" url="?curid=314616" title="Криничани">
Криничани

Кринича́ни — село в Україні, у Смотрицькій селищній територіальній громаді Дунаєвецького району Хмельницької області. Населення становить 291 осіб.
Основні відомості.
Межує з селом Ріпинці, Стара гута і з смт Смотрич. Найближча залізнична станція Балин, від села до станції відстань 7 км.

</doc>
<doc id="314617" url="?curid=314617" title="Ксаверівка (Кам'янець-Подільський район)">
Ксаверівка (Кам'янець-Подільський район)

Ксаве́рівка () — село в Україні, у Дунаєвецькій міській територіальній громаді Дунаєвецького району Хмельницької області. Населення становить 101 особа.
Раніше Ксаверівка разом з Тернавкою (раніше Теклівкою) були приліском сусідніх Супрунківців. Село отримало назву на честь Ксаверія Шидловського - сина тодішнього власника Супрунковець.

</doc>
<doc id="314618" url="?curid=314618" title="Лисець (Кам'янець-Подільський район)">
Лисець (Кам'янець-Подільський район)

Лисе́ць — село в Україні, у Дунаєвецькій міській територіальній громаді Дунаєвецького району Хмельницької області. Населення становить 924 особи (465 дворів).
Географія.
Селом протікає річка Безіменна, права притока Ушиці.
Водоспад Бурбун.
Водоспад Бурбун розташований в каньйоні річки Бобрівка біля села Лисець у північній його околиці. Це неперевершений витвір природи серед місцевих природніх пам'яток: чарівний водоспад нагадує райський куточок, незіпсована дика природа, каміння вкрите мохом, кущі папороті.
Біля водоспаду обладнано кілька дерев'яних лавок з столами для тих, хто хоче відпочити і пообідати. Якщо місце буде зайняте, цілком реально знайти затишну галявину над водоспадом. Там можна й поставити за потреби намет.
Село Лисець, у Дунаєвецькому районі, увійшло до півфіналу сіл в конкурсі «Неймовірні села України-2019».
Загальні відомості.
Село обгортають такі населені пункти: село Велика Побійна на півночі, Заголосна на північному заході, Тимків на сході, на півдні Сокілець та Великий Жванчик на заході.
Історія.
Лисець згадується в реєстрі димів (податкових одиниць) Подільського воєводства за 1493 рік. Однак немає сумнівів, що село існувало і раніше. У 16 ст. орендар Юрій Телефус збудував замок —– його зруйнували волохи. Найпоширенішою галуззю економіки Лисця було землеробство, яке мало тут давні традиції. У 1798 році село було надане у тимчасове користування строком на 50 років Яну Ратиборському.
Лисець був значним населеним пунктом, так у 1889 році в ньому нараховувалось 410 дворів, де проживало 2402 жителя. У 1860 році священик (вперше Лисецький піп згадується у документах за 1565 рік) Лисецької церкви "Пресвятої Богородиці" (збудована у 1721 р., дерев'яна триверха) запропонував селянам віддати своїх дітей на навчання, при цьому наголосив, що навчати буде безкоштовно, а книги купуватиме за власні кошти; священик відкрив школу з приходом осені. В цей період село мало власне ґмінне управління, що керувало навколишніми селами та володіло більш ніж 5000 десятин землі.
За новим територіально-адміністративним поділом 1925 року, Лисець ввійшов до Новоушицького району Кам‘янець–Подільського округу. За даними Всесоюзного перепису 1926 р. в Лисці нараховувалось 563 двори, проживало 2146 жителів.
Герб.
Опис: Центральним елементом герба є гербовий щит синього кольору. Синій колір символізує мир, спокій, злагоду. Щит поділений на 2 частини горизонтальною хвилястою лінією, яка символізує річку Бобравку. Верхню частину гербового щита займає стилізоване зображення ластівки — символ нестримного руху вперед, символ волі і працелюбства. В нижній частині гербового щита розташовано композицію із трьох яблук, що підкреслює вирощування, заготівлю і продаж плодів садівництва жителями села. Знизу і з боків гербовий щит обрамляє стилізоване золоте дубове листя — символ могутності, сили, довголіття. Зверху гербовий щит обвиває синя стрічка з написом «с. Лисець». Геральдичну композицію вінчають 5 пшеничних колосків, які символізують багатство, славу, мудрість, добро і красу.
Автор: Мастикаш М. В.
Критика: Існує ряд фактів недотримання геральдичних стандартів: 1) Французький щит має неканонічні пропорції та не використовується в новітній геральдичній традиції населених пунктів України; 2) Ластівка летить в негеральдичний бік (вліво); 3) Девізна стрічка міститься, за правилами, за щитом, а не над ним.

</doc>
<doc id="314619" url="?curid=314619" title="Лисогірка (Смотрицька селищна громада)">
Лисогірка (Смотрицька селищна громада)

Лисогі́рка — село в Україні, у Смотрицькій селищній територіальній громаді Дунаєвецького району Хмельницької області. Населення становить 519 осіб.
Історія.
У Подільських Єпархіальних Відомостях висловлюється припущення, що Лисогірка не є дуже давнім поселенням і до половини 17-го ст. входило до т.зв. Карабчіївських земель. Коло 1750 була придбана Мошинським і через його доньку перейшла у володіння графів Шембеків. У 1818 тут було 280 селян. Свято-Покровська грекокатолицька церква збудована в 1728 році коштом місцевого отця Прокопія Березницького з допомогою парафіян. Церква була дерев'яною, з трьома куполами. Закладена смотрицьким деканом Худзинським, освячена каменецьким офіціалом Інокентієм Гимбалою. При переписах 1739 і 1748 парафіян було 80, у 1759 — 95. У 1794 середній купол впав від сильного вітру, а 1858 церква згоріла, а разом з нею ще 40 хат. В 1864 збудована однокупольна кам'яна церква Св. Покрови, головно, на кошти заможних селян Василя Радюка та Івана Кушніра.
За Географічним словником Королівства Польського (1895) село належало до округи Купин, парафії Тинна, мало 760 мешканців, у т.ч. 73 однодвірців, землі разом з землями Левади та Великого Карабчієва селянам належало 3625 десятин. В селі було 2 господарські фільварки. Церква Покрови налічувала 1051 парафіян, до церкви належало 54 десятини землі, було 111 хат, село належало графині Юзефі Шембек з Мошинських.
Гідроніми.
Через село протікає річка Двоя́тинка – права притока Смотричу. Протікає також через села Рудка (Дунаєвецького р-ну), Великий Карабчіїв (Городоцького р-ну). За переказами, назва зумовлена різним характером течії річки: бурхливої під час паводків і спокійної в звичайні часи..
Відомі люди.
Народився поет-байкар та видавець Іван Сварник.

</doc>
<doc id="314620" url="?curid=314620" title="Ліпини">
Ліпини

Ліпи́ни — село в Україні, у Дунаєвецькій міській територіальній громаді Дунаєвецького району Хмельницької області. Населення становить 64 осіб.
Пам'ятки.
Неподалік від села розташований ботанічні заказники «Зарудка зелена» та «Довжоцький заказник».

</doc>
<doc id="314621" url="?curid=314621" title="Лошківці">
Лошківці

Ло́шківці  (пол. "Łaszkowce")— село в Україні, у Дунаєвецькій селищній територіальній громаді Дунаєвецького району Хмельницької області. Населення становить 1080 осіб.
Географія.
У селі річка Безіменна впадає у річку Студеницю.
Через село проходить залізниця, станція Лошківці.
Історія села.
Село відоме з 1493 року.
Село Лошківці (Liczkowci) вказані на карті Анджея Погржабки, що опублікована в 1570 р.
Біля села є плоске підвищення, яке зветься Замчисько. Місцеві жителі згадували,що руїни замку розібрали для будівництва замку в с.Савинці. 
У місцевій церкві знаходилась чудотворна ікона св.Миколая, до якої 9 травня збиралася велика кількість віруючих з усієї Подольскої губернії та Бесарабії.Священниками були Іван Хомицький, Василій Хомицький, Іван та Сильвестр Смеречинські, Григорій Завадовський, Платон Суліма. 
У 1786 році побудована дерев'яна колокольня, яка була перебудована у 1892 році. 
У 1902 році село Кам'янецького повіту, Куявської волості мало 108 домів 800 мешканців. Церква, цегельня, млин водяний та вітряний.
У 1907 році в селі відбулися заворушення.
У 1971 році кількість населення складала 1571 чол. В селі був розташований колгосп «Перемога», за яким закріплено 1 тис. га орної землі. Провідними галузями господарства були виробництво зерна і тваринництво.
Працювала восьмирічна школа, клуб, бібліотека; фельдшерсько-акушерський пункт, швейна майстерня.
За бойові подвиги у Великій Вітчизняній війні орденами і медалями нагороджено 76 жителів.
Наш час.
На даний час у селі працює фермерське господарство "Нове життя".
Майже кожен третій мешканець є римо-католиком. 
Місцева спільнота вірян належала до парафії Матері Божої Святого Скапулярію у Солобківцях У к.80-х р.р. вони послуговувались каплицею у пристосованому будинку, а у 1992-1994 роках завдяки зусиллям о. Владислава Ванаґса тут збудували мурований костел Матері Божої Невпинної Допомоги, який освятив єпископ Ян Ольшанський MIC.
25 січня 2018 р. в костелі Матері Божої Неустанної Допомоги в с. Лошківці відбулась Божественна Літургія за участі представників різних конфесій у межах Екуменічного тижня. Священник о.В'ячеслав Клембовський.

</doc>
<doc id="314622" url="?curid=314622" title="Маків">
Маків

Ма́ків — село в Україні, центр Маківської сільської територіальної громади Дунаєвецького району Хмельницької області. Населення становить 3186 особи.
Географія.
Через Маків проходить автомобільний шлях національного значення Житомир — Чернівці. Село-спутник с. Шатава.
Історія.
В околицях села знайдено залишки поселення трипільскої культури, що датується III тисячоліттям до н. е., а також залишки скляних прикрас часів Київської Русі.
Вперше в історичних джерелах село Ступинці (так раніше називався Маків та Шатава) згадується в 1482 році, як володіння Вахни та Клари з Нищеслава. У свій час ця назва об'єднувала два поселення, які в наш час знаходяться по різні сторони автомобільного шляху Н 03 (Житомир — Чернівці).
У 1565 році, після зміни кількох власників, частина Ступинців залишилась в розпорядженні П'ясецьких, а село Шатава належало Гербуртам. В податковому реєстрі за цей же рік згадуються як містечко Ступинці, в інший час — Шатава («Stupincze alias Satawa») (с. 179).
В XVII столітті Ступинці були викуплені Володийовським гербу Корчак у Потоцьких, які володіли селом близько 60 років. Анна Володийовська отримала Ступинці в посаг при одруженні з Станіславом Маковецьким гербу Помьян, кам'янецьким суддею. Саме пан суддя Маковецький змінив в 1746 році назву села на Маків.
1751 рік змінює власника Макова — ним став Юзеф Раціборовський (1689—1756). Новий господар купив також сусідню Вербку, а загалом мав 1894 десятини землі. Ще за часів Раціборовських про уміле господарювання в селі йшов гучний поголос. Хвалили й красу маєтку Рациборовських, що лежав у надзвичайно мальовничій місцевості: поруч вкриті лісами товтри, а внизу — річка Шатавка. Два стави, звані одним іменем — Довгостав — були вже й у ті часи. (Див. також Маківський парк).
1765 року в містечку Маків оселилися багато євреїв, і воно стає центром кагалу.
1862 року Маків стає волосним центром. До нього входило 20 сіл Кам'янецького повіту. Всіма справами заправляв волосний старшина Василь Білюга та писар Мздиковський. Того ж року в Макові відкрилася церковно-парафіяльна школа, у якій 1870 року навчалося 12 хлопчиків та 12 дівчаток.
1883 року діє Маківсько-Шатавське однокласне училище Міністерства народної освіти.
У 1908 році Маків купив родич Раціборовських Альфред Журовський. Крім розвитку палацу, власник села завзято відроджував фільварки та млини, звів цукровню.
У 1917 році пан Журковський виїжджає до Польщі. Маєток руйнується в ході революційних подій.
В селі деякий час базувався авіазагін (полк) Української Галицької армії після переходу нею річки Збруч.
У жовтні 1925 р. було відбудовано велику цукроварню, що не діяла з 1914 року.
Певний час село було районним центром УРСР, доки не увійшло до складу Дунаєвецького району.
За радянських часів п'ять сіл Дунаєвецького району об'єдналися, створивши колгосп «Україна».
Під час організованого радянською владою Голодомору 1932—1933 років померло щонайменше 260 жителів села.
У 1961 році колгосп очолив талановитий організатор, патріот рідного краю Віталій Володимирович Стеньгач. Ефективне ведення сільськогосподарських культур і тваринництва дало змогу колгоспникам побудувати асфальтний завод. Колгосп щороку виділяв мільйон карбованців на соціально-культурне будівництво. На ці кошти побудовано дільничну лікарню, чотири шкільних приміщення, дитячий садок і ясла, Будинок культури, Будинок тваринника. В цей період у Макові заасфальтовано вулиці, прокладено водопровід, завершується газифікація помешкань. Маків став першим газифікованим селом у Хмельницькій області.
1975-го року починає роботу санаторій «Україна». Його будівництво почалось у 70-х роках, коли для своїх працівників колгосп «Україна» прийняв рішення створити санаторій, під який відвели пусту гору Сідлатицю. Гору засадили молодими деревами та протягом року, побудувати водолікарню і спальний корпус на 125 місць. Під горою створили озеро, перекривши річку Шатавицю — притоку Дністра. Невдовзі санаторій набув статусу обласного. Звели п'ятиповерховий спальний корпус на 400 ліжок з ліфтом і ще один для одночасного харчування всіх відпочивальників та їхнього дозвілля. Зараз санаторій «Україна» входить у число лауреатів Всеукраїнського рейтингу-проекту «100 найкращих підприємств України» в номінації «Санаторно-курортні послуги». Санаторій «Україна» — маленьке автономне королівство, що займає 28 гектарів на горі Сідлатиці. До озера ведуть сходи, бордюри яких прикрашають скульптури лосів роботи кам'янець-подільського майстра Івана Васильовича Свідера.
В 1980-х роках, на базі колгоспу «Україна» було створено звіринець, у якому крім свійської худоби та птиці можна було побачити фазанів, павичів, ведмедів та інших рідкісних тварин. Згодом ініціатива була припинена у зв'язку з проблемами фінансування села на початку 1990-х років. Частими гостями тут були родини з дітьми, що могли відвідати невеличкий звіринець без далекої подорожі до великих міст. На згадку залишились лише світлини гостей, які встигли відвідати господарство в найкращі його часи.
Маків  постійно розвивається та оновлюється. Тут функціонує сільська рада, середня школа, дитячий садок, лікарня, православна Хрестовоздвиженська церква, Дім молитви, Будинок культури, музична та спортивна школи, бібліотека.
Протягом років змінювались керівники організацій та підприємств, кожен з яких вносив свій особистий вклад в розбудову нашого села.
В 2015 році була створена Маківська сільська обєднана територіальна громада, яку очолив тоді діючий сільський голова Анатолій Аркадійович Кушнір. До громади ввійшли 8 сіл:Маків, Шатава, Слобідка-Рахнівська, Михайлівка, Блищанівка, Слобідка Залісецька, Чечельник та Слобідка Балинська.
25 жовтня 2020 року відбулись чергові вибори голів сільських та селищних рад. Головою Маківської ОТГ було обрано Галачинського Владислава Станіславовича.
Санаторій «Україна».
Хмельницький обласний міжгосподарський санаторій Україна працює з 1975 року. Навколо санаторію розташований лісопарк та штучне озеро. Головним лікарем санаторію був Олександр Лисюк у 1975—1998 роках. Будівля санаторію являє собою п'ятиповерховий корпус, з'єднаний переходами з допоміжними будівлями.
У санаторії проходять лікування пацієнти з діагнозами хронічний гастрит, хронічний коліт і ентероколіт різної етіології, функціональні захворювання кишечника з порушенням моторно-евакуаторної функції та хвороби оперованого шлунка
У лікуванні використовуються мінеральні води Маківського родовища мінеральних вод, ванни, душі, масаж тощо.

</doc>
<doc id="314623" url="?curid=314623" title="Мала Кужелівка">
Мала Кужелівка

Мала́ Кужелівка — село в Україні, у Дунаєвецькій міській територіальній громаді Дунаєвецького району Хмельницької області. Населення становить 413 осіб (з 226 дворів).
Загальні відомості.
Усі сусідські села, Ярова Слобідка, Синяківці та Руда-Гірчичнянська, входять до місцевої сільради.
На території сільської ради знаходиться ФАП, будинок культури, бібліотека, ЗОШ I–III ст., дитячий садочок «Пролісок».
Історія.
Походження назви села.
Назва Малої Кужелівка походить від містечка Кружіль, яке було знищене половецьким ханом Шолудивим Боняком. Населення, що залишилося поділилося навпіл, від того і пішла назва, білша частина заснувала Велику Кужелову, менша — Малу Кужелівку.
Річ Посполита.
Вперше Мала Кужелівка згадується у грамоті Барського староства за 1433 рік. Це було невеличке село, а точніше — присілок королівського села Семаківці, про що вказується у люстрації Барського староства за 1565 рік.
Майже двісті років Мала Кужелівка була власністю родини Карачевських. Спочатку тут господарем був Олекса Карачевський, від якого село перейшло до його сина Романа. Протягом першої половини XVI століття поселення є власністю Станіслава Одровонжа, однак пізніше знову переходить до Карачевських.
У 1582 році Мала Кужелівка стає власністю синів Романа Карачевського — Федора та Севастьяна, які у 1591 році розподілили між собою Синяківці та Малу Кужелівку. 1623 року Мала Кужелівка від Карачевських переходить до польських шляхтичів Бжозовських, а з 1634 року село уже записане на Луку Казимира Мясковського, який продає село чернечому ордену єзуїтів.
Османська імперія.
Подимний список за 1661 рік засвідчує, що на той час Мала Кужелівка була повністю спустошена, а населення — знищене. Не покращило становище села і 27-річне перебування у складі Османської імперії (1672–1699 роки). Тоді село входило до складу Зіньківської нахії Барського санджаку Подільського ейялету Османської імперії.
Російська імперія.
У 1719 році Мала Кужелівка переходить до Барської едукаційної комісії — керівного органу освіти Речі Посполитої. Едукаційна комісія, у свою чергу, наприкінці XVIII століття продає Малу Кужелівку разом із Синяківцями польському поміщикові Шидловському.
Протягом 1816–1835 років польський шляхтич Йосип Францішек Вільчевський спродує свою спадщину і купує у шляхтичів Шидловських колишню власність єзуїтів Велику Кужелову, Малу Кужелівку та Синяківці. Крім кужеловецького ключа Вільчевським належить чимало сіл та містечок на Поділлі: Китайгород, Бодачівці, Оринин, Ріпинці, Балакири, Пільний Олексинець тощо.
Вільчевські.
Польський шляхтич Йосип Франчішек Вільчевський (1781–1858) облаштовує своє родинне гніздо у Великій Кужелові, у нього народжується 10 дітей: сини Титус Фелікс Даніель, Станіслав Ян, Леон, Йосип Калясантій Ян Дуклан, Францішек, Михайло, Ян Болеслав Целестин, Прокіп Юліус та доньки Барбара і Софія. Батько розподіляє поміж ними свої маєтки.
Мала Кужелівка дістається у спадок синам Леону, Целестину та Михайлу. Целестин мешкав у Великій Кужелові, а по його смерті маєток дістався сину Павлу Вільчевському.
Леон Вільчевський одружився 1 травня 1850 року в містечку Черче із Сусанною Лучинською. У них народилися сини Йосип-Габріель, Генрік-Феліціан та доньки Марія, Анелія-Вікторія і Юстина. Після його смерті частина земель Малої Кужелівки перейшли до синів Леона — Йосипа-Габріеля та Генріха-Феліцітана. Йосипу належала південна частина села, а Генріху — західна. У обох власників було по 179 десятин землі.
Йосип Вільчевський обвінчався із Аделаїдою Кульчицькою із Нефедівець 26 лютого 1878 року у римо-католицькому костелі містечка Жванчика. 1873 року у нього народився син Людвіг. 1900 року Йосип захворів на запалення легень і помер. По його смерті кужелівський маєток перейшов до сина Людвіга Вільчевського. Людвіг взяв шлюб із Софією Вацовською 1905 року. У них народилося четверо дітей: сини Казимир, Михайло, Йосип та донька Тереза. Після жовтневого перевороту у Російській імперії родина Людвіга Вільчевського виїхали на Західне Поділля у село Бурдяківці. До 1939 року мешкали у Пужняках на Поділлі, згодом переїхали до Польщі.
Другий власник Малої Кужелівки Генріх-Феліцітан Вільчевський 1888 року одружився із Ядвігою Поповською-Сокол з містечка Соколець. У них народилися сини Тадеуш, Луціан, Марек, Леон та Мічислав, а також доньки Єва та Юзефа. У 1918 році разом з родиною емігрував до Польщі (місто Каліш).
У Михайла Вільчевського народилося шестеро дітей: сини Владислав-Бунавентура, Марцелій, Олександр та Броніслав, а також доньки Станіслава-Марія та Антоніна-Гелена. По смерті Михайла Вільчевського частина земель Малої Кужелівки переходить до його синів — Владислава-Бунавентури та Броніслава. Марцелій Вільчевський після закінчення гімназії у Камʼянці-Подільску 1890 року поступив на навчання до Львова. Там він приєднався до повстанського руху та був звинувачений у політичній агітації у справі Вислухова, Клімашевського, Гомоліцького та інших. Як іноземець, Марцелій Вільчевський був висланий з території Австро-Угорщини, однак на Поділля він повертатися побоявся через небезпеку його арешту. А тому виїхав до Швейцарії і поступив на філософський факультет Цюрихського університету. 1893 року, після закінчення університету, Марцелій повертається на Поділля і приймає у спадщину Малу Кужелівку після смерті рідних братів Владислава Бунавентури та Броніслава. У 1910 році він одружився із Софією Деметцер і у нього народилася донька Ванда. У Малій Кужелівці Марцелію Вільчевському 380 десятин землі. Після більшовицького перевороту виїхав на Західну Україну в місто Дубно, де обіймав посаду мера міста Дубно.
Село в роки Української революції.
У період Визвольних змагань у селі неодноразово змінювалася влада. У грудня 1917 року Малу Кужелівку зайняли війська Центральної Ради, у січні 1918 року – армія більшовиків, а в лютому 1918 року село зайняте австро-німецькими військами. У листопаді 1918 року Малу Кужелівку визволяють війська Української Народної Республіки. У квітні 1919 року село знову зайняли частини Червоної армії, котрих на початку червня 1919 року вигнали українські війська Симона Петлюри.
Протягом другої половини липня 1919 році у Малій Кужелівці перебували війська Української Галицької Армії (УГА), що прийшли із Західної України. За час перебування у селі вояки УГА допомагали мешканцям Малої Кужелівки збирати збіжжя з полів. У грудні 1919 року село зайняли частини польських військ, у липні 1920 року – більшовицькі війська, у вересні – польські війська, а у листопаді – армія більшовиків.
Міжвоєнний період.
З 1923 року Мала Кужелівка у складі Миньковецького (протягом 1931–1935 років — Новоушицького) району. З 1959 — у складі Дунаєвецького району.
Сільську раду утворено 1924 року.
1930 року утворено колгосп імені Кірова (з 1961 років — імені XXI з"їзду КПРС).
Мала Кужелівка у 20-х – 30-х роках XX століття була одним із небагатьох сіл Камʼянецької округи, де видобували фосфорити – сировину для виробництва мінеральних добрив. Перевезення видобутих на Джурджівському родовищі фосфоритів через Малу Кужелівку розпочалося на початку 20-х років. Спочатку фосфорити возили возами більш заможніші мешканці Малої Кужелівки, які мали у своєму господарстві коней.
З утворенням на початку 30-х років в Малій Кужелівці колгоспу тут була збудована вузькоколійка для потреб вивезення видобутих фосфоритів. На шахтах-штольнях працювали і мешканці Малої Кужелівки.
Вузькоколійка від Джурджівського родовища проходила долиною річки Ушка через урочища Нижній та Верхній Шпиль, Дудків Яр і виходила на південну околицю Малої Кужелівки. Від родовища до села трактором тягнули по п’ять вагонеток до роз’їзду, від якого вузькоколійка проходила біля лісу Шамів, Бурдеї і далі через поле до початку села Сцібори зі сторони містечка Дунаївці. Від малокужелівського роз’їзду до Сціборів кіньми тягнули по одній вагонетці, наповненій фосфоритами, а там вже розвантажували спеціальною машиною. 1935 року видобуток та перевезення фосфоритів через Малу Кужелівку припинився.
Друга світова війна.
В роки Німецько-радянської війни у червні 1941 року на фронт були мобілізовані 55 мешканців села.
Малу Кужелівку окупували німецькі війська 11 липня 1941 року. За час окупації 42 мешканців було насильно вивезено на каторжні роботи до Німеччини, з них шестеро там загинули.
Під час окупації в селі діяла сільська підпільна антинацистська група, до складу якої входили Іванов Ф. Г., Москалюк П. Ю., Бідний І. М., Скригітель М. Ф., Корчовий В. Д., Ковальчук С. І., Смутко І. Г., Корчовий Ф. Д., Іванова М. В., Муляр М. В. У 1943 році був розстріляний один з членів підпільної групи Бідний Іван Матвійович.
Село визволене частинами та 211-ї (829-й артилерійський, 887-й, 894-й та 896-й стрілецькі полки) та 70-ї (207-й стрілецький полк) стрілецьких дивізій 28 березня 1944 року. При звільненні Малої Кужелівки від ворога загинуло 28 радянських бійців.
У квітні на фронт знову було мобілізовано 203 чоловіків. Загалом на фронтах боролися з ворогом 245 мешканців Малої Кужелівки, 85 з них загинули. За проявлену хоробрість у боротьбі з ворогом на фронтах Німецько-радянської війни понад 150 уродженців села нагороджені понад 185 бойовими орденами та медалями.
Повоєнний період.
До Малокужелівської сільської ради у 1951 році було приєднано Руду Гірчичнянську, а в 1959 р. Синяківці та Ярову Слобідку. 
21 листопада 2013 року Малу Кужелівку було газифіковано.

</doc>
<doc id="314624" url="?curid=314624" title="Мала Побіянка">
Мала Побіянка

Мала́ Побіянка — село в Україні, у Дунаєвецькій міській територіальній громаді Дунаєвецького району Хмельницької області. Населення становить 549 осіб.
Відомі уродженці.
Тут народився поет Василь Ярмолюк.

</doc>
<doc id="314625" url="?curid=314625" title="Малий Жванчик">
Малий Жванчик

Ма́лий Жва́нчик — село в Україні, у Дунаєвецькій міській територіальній громаді Дунаєвецького району Хмельницької області. Населення становить 38 осіб.
Охорона природи.
Село лежить у межах національного природного парку «Подільські Товтри».

</doc>
<doc id="314626" url="?curid=314626" title="Малий Карабчіїв">
Малий Карабчіїв

Ма́лий Карабчіїв — село в Україні, у Дунаєвецькій селищній територіальній громаді Дунаєвецького району Хмельницької області. Населення становить 503 людини за переписом населення 2001 року.

</doc>
<doc id="314627" url="?curid=314627" title="Маліївці">
Маліївці

Ма́ліївці — село в Україні, у Дунаєвецькій селищній територіальній громаді Дунаєвецького району Хмельницької області. Населення становить 629 осіб. Староста села — І. С. Федорович. Навчальний заклад — Малієвецький НВК. У селі є православна церква.
Через село протікає струмок, що впадає в річку Ушку (притока Ушиці).
Також у Маліївцях діє Малієвецький дитячий санаторій «Світанок», лікарська амбулаторія, лісництво. Триває будівництво фермерського господарства.
Пам'ятки.
Палацо-парковий ансамбль створено наприкінці XVIII ст. як резиденцію польських шляхтичів Орловських за участю архітектора Доменіко Мерліні, паркобудівничого родини Орловських Діонісія МакКлера, садівника Д. Клігера.
Збереглися "палац", побудований 1788 р. у стилі класицизму, "водонапірна вежа" висотою 25 м, "молочарня", "кам'яний мур" парку та внутрішнього саду (2 га), міст, "джерело питної води" з барельєфом лева та невеликим басейном, "два ставки" (0.3 та 0.5 га, на більшому — острівець), "природні джерела".
Особлива історична та релігійна цінність — "скеля вапняку" з 18-ти метровим штучним "водоспадом" та двоповерховим "гротом".
Малієвецький парк розташований на яскраво вираженому рельєфі, який утворює глибока балка з похилим схилом, струмок, що впадає в річку Ушку (притока Ушиці), та мальовничі ландшафти, що безпосередньо прилягають до парку.
Поблизу Маліївців розташоване давньоруське городище.
У Маліївцях знайдено бронзову булаву доби раннього заліза. Поселення черняхівської культури. Поблизу села, в урочищі Тягін, знайдено декілька десятків римських монет. На схід від села, на горі — городище, по дорозі на село Міцівці — курган.
Освіта.
Малієвецький Навчально-Виховний-Комплекс (Загальноосвітня школа I—II ст, ДНЗ) — навчальний заклад, який сьогодні налічує 40 учнів та 23 вихованці ДНЗ, яких навчають та виховують 13 педагогів. Директор НВК — Онищук Валентина Анатоліївна. Заступник директора — Пянтковська Ліля Володимирівна.
Освіта в Маліївцях на межі XVIII—XX ст..
Як свідчать історичні джерела, освітнє життя в Маліївцях розпочалося ще на початку XVIII ст. тоді, коли маліївецькі землі перейшли до рук подільського земського судді Вавжинця Пепловського, який вирішив відновити зруйнований у середині XVII ст. монастир. Монастир був готовий до 1708 року й офіційно почав діяти з 25 жовтня 1708 року як греко-католицький Чину Василіян, а настоятелем, з дозволу кам'янецького єпископа, призначено Антонія Янишкевича. При Малієвецькому василіянському монастирі відкрили «латинську» школу, де навчали німецької мови та конвікт для навчення дворянських дітей.
Малієвецька школа була покликана «навчати і виховувати у польському дусі». На утримання і покращення становища школи збиралися пожертви з дворян. Найбільшого піднесення духовне і освітнє життя зазнало на час перебування ігуменом монастиря з 1735 по 1746 роки Гавриїла Кунича. Греко-католицький Чин Василіян організований за зразком католицьких чернечих орденів і навіть мав собі значне число римо-католиків, кількість яких з часом збільшувалась.
Після анексії Правобережної України Росією вектор духовно-культурного та освітнього розвитку Поділля повернув у бік Російської імперії. У краї цілеспрямовано реалізовувалося два самостійні курси, які, незважаючи на неоднаковість кінцевої мети, нещадно руйнували все українське. Перший спрямовувався на русифікацію корінного населення, запровадження російської мови і російського духу в діяльності державних органів, офіційного діловодства, православної церкви, закладів освіти та різноманітних громадських інститутів. Другий курс був тісно пов'язаний з активізацією польського елементу; у напрямку колонізації українців шляхом посилення впливу римо-католицької церкви і створення та діяльності мережі польських навчальних закладів.
З 1795 року у малієвецьких василіян відібрали церкву й передали для користуванням московським православним, а латинська школа стала приходською. Верховна влада над приходськими школами належала самому єпископу, який здійснював владу через деканів і приходське духовенство. Один раз на рік вони перевіряли стан шкіл. Приходський священик здійснював нагляд над школою. Він приймав учителя на роботу і видавав йому платню, спостерігав за його викладанням і моральним обличчям, а в разі, коли вчитель не справлявся зі своїми обов'язками, мав право його звільнити. Програма приходської школи обіймала такі предмети: катехізис, Закон Божий, читання і письмо польською та російською мовами, початки арифметики, правила моралі і громадської поведінки, короткий нарис історії Старого і Нового заповіту та латинську мову.
На виконання царського указу в 1810 році Малієвецька школа була закрита через те, що «старались униаты разными внушениями соблазнить православных в унию».
Подільський краєзнавець Левко Миколайович Куземський, досліджуючи історію Малієвець, писав, що у 1862 році зусиллями молодого священика Григорія Хрисанфовича Кондрацького було відновлено діяльність приходської школи, яка функціонувала при церкві. За словами Л. М. Куземського, Г. Х. Кондрацький був «…передовою, культурною і далекоглядною людиною, мав прогресивні погляди на життя. Він дбав про те, щоб сільські дітлахи навчалися грамоти і багато для цього зробив…». У школі навчалися діти із сіл Малієвець та Слобідки Малієвецької. Багато селян віддали своїх дітей до школи. Священик сам навчав дітей, старався забезпечувати учнів шкільним приладдям, складав програму та розклад занять.
У 1884 році після прийняття «Правил про церковнопарафіяльні школи» ЦПШ офіційно стали називатися церковнопарафіяльними, у яких 50 % змісту навчання складали дисципліни релігійного характеру. Відомо, що у 1888 році для виконання учительських обов'язків було призначено Пилипа Кульчицького, сина псаломщика, з окладом 50 рублів, який закінчив курс початкового народного училища. На той час в школі навчалось 40-50 дітей. Школа розміщувалася в одному невеликому будинку, поділеному на три частини: житло вчителя, склад для дров, та клас для навчання. Приміщення розташовувалося у центрі села на пагорбі поблизу Липового шляху, там, де сьогодні перетинаються вулиці Горького і Набережна. У класі стояло 4 довгих парти, за якими сиділо більш як по 10 дітей. Навчальними предметами, які велися в школі були: Закон Божий — вивчення молитов, катехізису, читання і письмо, та початки арифметики. Викладання велося російською мовою. Навчання починалося з молитви і закінчувався молитвою або співом. Усі записи велися у класному журналі. Вчитель зобов'язаний був вести записи пройденого з учнями матеріалу та відмічати акуратність відвідування дітьми школи. Програма була розрахована так, щоб учні, опанувавши її, успішно складали екзамени. На екзамені завжди були присутні отець благочинний та місцевий священик. Відомо, що в період до 1895 р. священнослужителем у Малієвецькому приході до середини 1880-х рр. служив Григорій Кондрацький, а в наступному, після нього десятилітті — Андрій Чернявський, з 1895 по 1914 рік — Володимир Гандзінський, а з 1914 року до 1963 року Микола Куземський. Випускники отримували свідоцтво про закінчення повного курсу однокласної церковнопарафіяльної школи. У шкільному краєзнавчому музеї експонуються свідоцтва Теслі Павла за 1888 рік та Герасимова М. П. ювілейне за 1913 рік з нагоди 300-річчя династії російських імператорів Романових. Довгий час зберігалася печатка цієї школи, яка була передана у Дунаєвецький історико-краєзнавчий музей. У ЦПШ розпочав свою вчительську діяльність Гуцал Іван Калинкович, який прибув у Маліївці на початку XX ст. і працював тут до кінця 30-х років.
Іван Калинкович був найкращим представником народного вчительства, який усіма силами старався покращити освітній і культурний рівень дітей сільських трударів. Іноді йому доводилося заміняти лікаря, адвоката, агронома, був змушений брати участь у попередженні та ліквідації епідемічних та епізодичних захворювань, проводити серед населення пропаганду санітарно-гігієнічних умов та сільськогосподарських знань, навіть вести боротьбу з пияцтвом.
З 1907 року на Поділлі земства отримали змогу відкривати школи. 1912 році у Маліївцях земством було збудовано нове кам'яне, з залізним дахом приміщення, з квартирою для вчителя та підсобною будівлею. Однокомплектну з трирічним терміном навчання школу маліївчани називали «земською» або «народною». Першого року навчалося 30 дітей. Спочатку навчала грамоти сільських дітлахів Зіна Петрівна Ковальська, потім Зелінський, а пізніше Гуцал Іван Калинович. З переходом Гуцала І. К. в земську школу Маліївцях стала діяти одна школа. У малієвецькому новозбудованому приміщенні земської школи, крім класних кімнат і кімнати для вчителя, була ще й кімната для зберігання книг та шкільного приладдя.
Стан освіти в Маліївцях у 1920—1950-ті рр. XX ст..
З 1918 року в Маліївцях діяла чотирикласна початкова школа, яка розміщувалась у приміщенні земської школи. Ймовірно, що однокласна земська школа з трирічним терміном навчання була реорганізована у двокласну з чотирирічним терміном навчання. Навчання у школі велося українською мовою. Саме в період української революції керівництво УНР, Української Держави, докладало багато зусиль для становлення української національної школи. У колишній конторі панського фільварку (тепер тут відділення зв'язку) була відкрита початкова школа з польською мовою навчання, тут викладала колишня гувернантка поміщиці з с. Проскурівка П. Фронскевич.
З 1921—1922 рр. початкова школа стала працювати як єдина трудова чотирикласна школа. До навчання запрошувалися як діти з 8 років, так і дорослі. У річному звіті Малієвецької сільської ради за 1924 рік говориться:
"«Працює школа при с. Маліївцях гарно; була забезпечена паливом на цілий рік. Будинки школи знаходяться в належному стані; Всього письменних 184 чоловіки і малописьменних 43 чол.»".
Значних успіхів у розвитку освіти було досягнуто у 1920—1930-х рр. У 1923 році в Україні було утворено товариство «Геть неписьменність!». В Україні його, як надзвичайну комісію по ліквідації неписьменності, очолив голова ВУЦВК Г. Петровський. До цієї роботи широко залучались комсомольські осередки. З їх середовища визначалися активісти для організації шкіл лікнепу. Активну участь у цій справі брали сільські активісти. Однак розвиток цієї справи гальмували: бідність, голод. Для лікнепів постійно не вистачало кваліфікованих вчителів, їх готували з числа тих, хто мав достатню освіту, але не займався педагогічною роботою. Для них організовувалися методичні наради, практичні заняття, створювалися короткометражні курси.
В червні 1927 року на зборах комсомольського осередку було вирішено створити загін культармійців по ліквідації неписьменності серед населення села та шефства над школою. Керівником загону був призначений І. К. Гуцал. В організованих лікнепах навчалися дорослі чоловіки та жінки. На 1934 рік початковим навчанням було охоплено усіх дітей віком від 8 до 11 років, далі учні продовжували навчатись у Підлісно-Мукарівській семирічці.
Такі ж початкові школи діяли у Слобідці Малієвецькій і Сприсівці. Слобідо-Малієвецька школа була збудована, завдяки ентузіазму сільської молоді та допомоги досвідчених сільських будівників. На кінець 1933—1934 рр. у Малієвецькій школі налічувалось 98 учнів. 3 1938 року в Маліївцях почала діяти семирічна школа. Школа розмішувалася у 3-х приміщеннях.
В 1940 році тут працювало 11 вчителів, які навчали 182 учні. Серед них директор школи Степан Полікарпович Мокрицький, вчителі Петро Васильович Ільницький, Володимир Михайлович Заєць. У 30-і роки минулого століття Малієвецьку семирічку очолювали Л. І. Вишневський, М. Ф. Марутовський У Слобідсько-Малієвецькій початковій школі директорували Войнаровський, Лех, О. Федоров.
В часи окупації школа в Маліївцях практично не діяла. Та колишній директор школи Степан Полікарпович Мокрицький зумів організувати навчання. Маючи свої підручники, щось зібрав у населення так і навчав сільських дітлахів грамоти. Інші вчителі теж надавали дітям консультації. Після смерті Семена Полікарповича у 1942 році навчання в Маліївцях припинилося. Лише в 1944 році, після звільнення наших земель від німецько-нацистських окупантів Малієвецька семирічка знову запрацювала. Активно включилися у педагогічну діяльність вчителі Л. І. Вишневський, А. Т. Сингалевич, Н. О. Подра, П. В. Ільницький, Л. І. Защинський, Н. А. Чайка, М. Й. Бедраківський. Класи були переповнені, багато було «переростків». До Малієвецької семирічки ходили діти із сусідніх Стріховець. По закінченню семирічки учні продовжували здобувати середню освіту у Підлісно-Мукарівській або Морозівській школі. На 1 вересня 1948 року в малієвецькій семирічці нараховувалося 153 учні, а через рік, у 1949 році—180. Якщо у 1948 році у 1-4 класах навчалося 116 учнів, а в 5-78, то в 1949 102 і 78 відповідно. Наприкінці 40-х років Малієвецьку семирічку очолював Болеслав Іванович Лічкевич, його заступником був А. І. Пец-Ольд. Фізику викладав П. І. Васинчук, російську мову Г. С. Пілюлько, хімію П. В. Пундик, німецьку мову А. М. Яковлєв. Більшість педагогів були приїжджими, а це у свою чергу впливало на плинність кадрів. Школа розмішувалась в трьох приміщеннях загальною площею 463 м.кв. В 50-х роках 4 старші класи школи розміщувалися у двоповерховому будинку, який колись належав панському управляючому (збудований у 1898 році), 1-3 класи розміщувалися у приміщенні на місці сучасної церкви (збудоване у 1860 році).
У післявоєнний період у Слобідо-Малієвецькій початковій школі працювали Аделя Корнілівна Кшемінська, Саніслава Йосипівна Садовська, Надія Андріївна Чайка, Петро Васильович Ільницький, Антон Петрович Защинський. У 1950 році директором Малієвецької школи було призначено Свинарчука І. К., який працював на цій посаді до 1985 року. Уродженець с. Сприсівка, учасник Другої Світової війни, він закінчив Чернівецький учительський інститут та Станіславський педінститут, раніше працював вчителем фізвиховання та географії в Сприсівській семирічці, директором Корначівської школи.
У 1954 році, коли ще Маліївці входили до Солобковецького району, у селі збудували будинок для пристарілих, та у 1957 році внаслідок нових адміністративно-територіальних перетворень село було перепідпорядковане Дунаєвецькому району, будинок пристарілих перенесли у с. Солобківці, а у згаданому приміщенні розташувалася Малієвецька школа. Тут проводили своє шкільне життя юні маліївчани до 1974 року.
Малієвецька загальноосвітня школа у 1960—2011 рр..
З 1960—1961 н.р. школа стала 8-річною. Тоді ж школа Малієвецького диттубсанаторію «Світанок» стала філією Малієвецької восьмирічки. За період 1941—1960 рр.було здійснено 16 випусків семирічної школи. Головним завданням, яке стояло перед дирекцією школи та педагогічним колективом ,- здійснення 8-річного всеобучу і збереження учнівського контингенту. У 1961/1962 навчальному у с. Маліївцях нараховувалось 172 дітей, всі вони були охоплені навчанням. Крім цього у філії, диттубсанаторії навчалося 85 учнів. Всього по Малієвецькій 8-річній школі нараховувалося 257 учнів. Навчали і виховували малієвецьких дітей 14 педагогів.
Важливою і відповідальною справою було питання здійснення всеобучу. До його виконання були причетні не тільки педагоги, але й громадськість села, органів місцевого самоврядування, парторганізації. У 1961/1962 н.р. це питання двічі розглядалося сесії Малієвецької сільської Ради на засіданні виконкому сільської Ради, на засіданні правління місцевого колгоспу, двічі на батьківських зборах та на засіданнях батьківського комітету. Створені комісії по всеобучу надавали інформацію виконкому про стан залучення дітей до шкільної освіти. Через комісію пропаганди виконком здійснював контроль над роботою університету для батьків. Тут організовувалися для батьків лекції, бесіди на педагогічні, морально-етичні теми, пропагували правила санітарії та гігієни. Вся ця робота була спрямована на те, щоб найтісніше поєднати шкільне та позашкільне виховання дітей. Траплялися випадки, коли батьки без поважних на те причин не пускали дітей в школу. Тоді цих батьків викликали на засідання виконкому чи на сесію сільської ради, де їх зобов'язували виконувати закон про загальну восьмирічну освіту. Роз'яснювальну роботу серед батьків проводили педагоги, кожен з них мав закріплений за собою мікрорайон. Про проведену роботу вчителі звітували на педагогічних радах чи нарадах при директорі.
На засіданнях батьківського комітету розглядалося питання про допомогу учням, які не мають достатнього матеріального забезпечення. Так у 1961/1962 н. р. матеріальну допомогу одержали 3 учнів на суму 43 карбованці.
На початок 1960-х рр. матеріально-технічне забезпечення школи виглядало таким чином. В школі існувало два навчальних кабінети фізики на 30 учнівських місць та хімії на 10 учнівських місць, також одна комбінована майстерня на 23 робочих місця, географічний та спортивний майданчики. У шкільній бібліотеці налічувалося 1303 примірників книг на суму 643 крб. Окрім цього школа мала одного трактора, 8 верстатів для обробки дерев'яних матеріалів, токарний та циркулярний верстати, три швейні машини, електростанцію, а також дрібніший інвентар та приладдя. Школа була Радіофікована та електрифікована. Шкільна майстерня у 1962 році при допомозі місцевого колгоспу поповнилася інвентарем на суму 100 крб. Значно поповнили матеріальну базу кабінетів обладнання, виготовлені руками учнів.
У період 1960—1980-х рр. малієвецькі педагоги брали активну участь у роботі товариства «Знання», метою якого було поширення політичних, ідеологічних, наукових знань серед населення з питань культури, технічного прогресу, сільського господарства, науки, атеїзму, міжнародних відносин, освіти, охорони здоров'я. У 1947 році було створено Товариство для поширення політичних і наукових знань Української РСР, а з червня 1963 року перейменоване на Товариство «Знання» Української РСР, що стало складовою частиною Всесоюзного товариства «Знання». Було створено на підприємствах, будовах, у колгоспах, радгоспах, установах, і навчальних закладах створено широку мережу первинних організацій — груп членів товариства. Наприкінці 70-х — на початку 80-х рр. первинна організація Товариства «Знання» у Маліївцях нараховувала 31 особу. До організації входили всі педагогічні працівники Малієвецької школи, Малієвецького диттубсанаторію «Світанок», медичні працівники, спеціалісти сільського господарства, та ін. Керівним органом товариства було бюро до якого входило 7 осіб. Головою бюро, як правило, обирали директора школи, він же голова Товариства. Протягом 1950—1980-х рр. цю посаду обіймав І. К. Свинарчук. Товариство було поділено на секції: суспільно-політичну, сільськогосподарську, педагогічну, медичну, комісію по пропаганді серед молоді. Головними проблемами Товариства була пропаганда радянського способу життя, комуністичної ідеології, атеїзму.
Товариство планувало свою роботу поквартальне. У плані передбачалося проведення зборів Товариства, засідань бюро, лекторів, семінарів лекторів, вечорів запитань і відповідей, та лекцій і бесід серед населення в установах, на виробництві-фермах, бригадах. Так, за перший квартал 1981 року Товариством заплановано прочитати 21 лекцію. Таким чином, через Товариство. «Знання» тодішня владна система використовувала вчительство для поширення комуністичної ідеології.
У 1960-1970-х рр. помітним виявом стала надмірна політизація навчально-виховного процесу. В основу навчально-виховної роботи школи було покладено принципи морального кодексу будівника комунізму. Для покращення роботи класних колективів шкільною піонерською організацією було організовано змагання на найкращий піонерський загін. Кожного тижня, у суботу на піонерській лінійці підводились підсумки змагання, де визначався переможець. Крім цього проводилися вечори, збори загонів. Активно діяли тимурівські команди. Питання суспільно-корисної праці розглядалося на засіданнях батьківського комітету. Батьківських зборах, педагогічних радах тощо. Так, педагогічна рада від 18 жовтня 1974 року ухвалила: «3обов'язати усіх вчителів, вихователів, старшу піонервожату докорінно поліпшити навчально-виховну роботу по вихованню в учнів комуністичного ставлення до праці й суспільної власності…». До свят, зокрема Жовтневої революції, 8-го Березня, Дня Перемоги, Дня заснування піонерської організації, та ін. піонери і комсомольці школи готували концерти художньої самодіяльності для мешканців села.
У 1964 році розпочалося будівництво нової школи. Це велика простора двоповерхова будівля, розрахована на 320 учнів. Школа побудована на кошти місцевого колгоспу. Будували школу будівельники Дунаєвецького міжколгоспбуду який очолював В. А. Підгірський. Нова школа стала до ладу у 1974 році, з обладнаними на той час сучасними кабінетами, великим спортзалом площею 170 м.кв., їдальнею на 100 місць, буфетом, великою бібліотекою, двома майстернями по дереву і по металу, водяним опаленням, забезпечена водопостачанням, з достатньою матеріальною базою.
У 1987 році при школі відкрито дитячий садок. З 1998 року Малієвецька ЗОШ I—II ст. реорганізована у загальноосвітню школу I—III ст. На той час у школі навчалося 172 учні. У дитячому садочку виховувалося 46 дошкільнят. У 1996 році у школі відкрито музей історії села, який стимулював дослідницько-пошукову робота. Музей очолила рада музею, до якої входили учні педагоги, ветерани війни та праці. Учні неодноразово ставали призерами МАН районних, обласних та республіканських конкурсів. Історико-краєзнавчий напрям роботи школи передбачає подальше вивчення історії минулого наших сіл, пам'яток матеріальної і духовної культури, життєвий шлях патріотів—творців історії краю. Величезну роль в цьому відношенні відіграє музей, який діє у школі вже 15 років. При музеї створено історико-краєзнавчий гурток «Малієвецька спадщина». Свої дослідження учні узагальнюють у науково-дослідницьких роботах, статтях, історико-краєзнавчих розвідках, організації наукових конференцій та семінарів. У музеї проводяться екскурсії, зустрічі, виховні заходи. Розроблено екскурсійний маршрут «Історичними стежками Малієвець».
З 2006 року у школі започатковано профільне навчання учнів 10—11 класів.
Колектив школи працює над проблемою «Оптимізація навчально-виховного процесу на основі диференційованого підходу та індивідуальної роботи з учнями».
Питанню розвитку екологічного виховання в школі приділяється належна увага як на уроках так і в позаурочний час. Члени гуртка «Юні лісівники» поглиблюють свої знання з біології, основ лісництва, проводять дослідницьку та природо захисну роботу. Гуртківці учасники обласних науково-практичних конференцій юних природодослідників, а робота Маліновського Івана «Вирощування високопродуктивних деревних порід у Малієвецькому лісництві» була представлена на Всеукраїнському з'їзді лісівників у м. Рівне.
Саме завдяки такій діяльності формується особистість, яка відчуває себе частинкою природи, невіддільної від довкілля.
У школі проводяться численні оздоровчо-профілактичні заходи, обстеження здоров'я учнів, пропагується здоровий спосіб життя, вивчаються правила дорожнього руху. Частими гостями школи є працівники Малієвецької лікарської амбулаторії. Щороку учні відпочивають у пришкільному оздоровчому таборі праці і відпочинку «Сонцеграй» У 2009 році на базі Малієвецької ЗОШ I—III ст. проведено районний семінар з питань оздоровлення учнівської молоді району.
Зміцненню здоров'я учнів сприяють і заняття спортом на уроках фізкультури та в спортклубі «Надія». За останні роки наші футболісти та волейболісти ставали призерами районних змагань, а учні Макогончук Вадим, Яковинчик Володимир, Сноз Оксана були членами збірних команд району, ставали призерами обласних змагань. Шкільний спортклуб «Надія» тісно співпрацюють з сільським спортивним клубом «Маліївці».
Активно дії у школі центр «Дозвілля». З задоволенням учні відвідують гуртки «Співучі голоси», «Грація», герої літературних творів оживають у виступах членів літературного гуртка «Фурор». Школа тісно співпрацює із сільським Будинком культури; учні школи — активні учасники сільських свят та розваг.
У 2006 році школу переведено на газове опалення, переобладнано зал пам'яті. В стінах школи навчалися історик Л. М. Куземський, вчені — хімік А. О. Федоров та економіст Л. Ялиця, журналіст Б. Л. Долінський, керівники великих промислових підприємств В. А. Урбан, В. А. Бартошак.
З початком 2011—2012 н.р. навчальний заклад розпочав свою діяльність у новому статусі. Рішенням V сесії районної ради VI скликання від 21 липня 2011 року Малієвецька загальноосвітня школа I—III ст. реорганізована у навчально-виховне об'єднання «Загально-освітня школа I—II ст. — дошкільний навчальний заклад — оздоровчий табір» (Малієвецький НВК).
Медицина.
Медичне обслуговування сільського населення було завжди актуальним. У XX ст. ця проблема у більшості населених пунктів була певним чином вирішена.
Діяльність М. Б. Селецького.
Наприкінці 1922 року до Малієвець прибув Михайло Бернардович Селецький, який за дорученням Кам'янець-Подільського відділу охорони здоров'я мав організувати роботу лікарні та районного медичного округу.
Першу лікарню на 5 місць та амбулаторію розмістили у приміщенні палацу графа Орловського. Яке на той час було пограбоване і занедбане, а ще за нього прийшлося повоювати з місцевою владою. Селецькому вдалося добитися дозволу на розміщення лікарні в палаці, заручившись підтримкою Валеряна Куйбишева, більшовицького партійного діяча.
Разом з лікарем Селецьким працювали фельдшер Нагулянський та санітар Гриневич. Вже через рік роботи лікарні у звіті про роботу сільської Ради за 1924 рік зазначалося: «Відношення медичного персоналу до хворих дуже добре. За травень місяць 1924 року було здійснено 937 прийомів хворих. Добре була налагоджена санітарно епідеміологічна робота. Створено 12 сільських санітарних комітетів.», Михайло Бернардович Селецький разом з лікпомом, роз'їжджали по навколишніх селах, робили щеплення дітям.
Малієвецький туберкульозний санаторій у довоєнний період.
У 1936 році в будинку, у якому розміщувалася лікарня було відкрито дитячий санаторій з лікування туберкульозу кісток, а лікарню перевели у інше відремонтоване приміщення на цій ж території. Першим гол. лікарем Малієвецького санаторію став Цибульський, а в 1937 році ним став Павло Дихтеренко який обіймав цю посаду до початку Німецько-радянської війни. У Малієвецькій лікарні до війни лікарями працювали Висоцький, Циглер, Чулкова, Хоменко, Юхим Бувайлик батько відомого вченого юриста-міжнародника Галія Юхимовича Бувайлика, котрий деякий час проживав в Маліївцях.
Медицина Малієвець у воєнні роки.
У 1941 році санаторій евакуювали, а лікарню знову перевели у колишній палац графа Орловського. В період окупації Малієвецькою лікарнею завідувала Павлюк Євгенія Федорівна. У березні 1944 року розпорядженням Дунаєвецького Гебіткомісара було переміщено Дунаєвецьку лікарню у будинок Малієвецької мед. лікарні. Головним лікарем якої призначено Веселіцького Павла Григоровича. Завідуючу Малієвецькою мед. лікарнею Павлюк Євгенію Федорівну переведено ординатором об'єднаної лікарні гінекологічного та акушерського відділів. У зв'язку з об'єднанням двох лікарень в одну, всі 26 працівників Малієвецької лікарні залишалися в штаті новоутвореної Дунаєвецько-Малієвецької лікарні А ще було зараховано 11 працівників, переведених з Дунаєвецької лікарні.
З Дунаєвецької лікарні в Маліївці було перевезено м'який інвентар та рухоме майно в тому числі шестеро коней. Із визволенням радянськими військами нашого краю наприкінці березня 1944 року у лікарню почали поступати поранені червоноармійці, тому було розширено штат санітарок. 31 березня 1944 р. шестеро медичних працівників лікарні було мобілізовано в діючу армію. 24 квітня 1944 року розпорядження Солобковецького райвідділу охорони здоров'я у Малієвецькій лікарні затверджувалося 25 ліжок для хворих, разом з тим формувався штат працівників медичного та обслуговчого персоналу, виводилася з штату аптека і переходила у розпорядження обласного аптечного управління.
Розбудова Малієвецької лікарні в післявоєнний період.
6 вересня 1945 року наказом № 23 Солобковецького райвідділу охорони здоров'я на посаду завідувача Малієвецької лікарні призначено Карпова Бориса Олексійовича, а Галінську Олену Олексіївну залишено на посаді завідувачки амбулаторії.
У 1945 році У Малієвецькій лікарні діяли терапевтичне та інфекційне відділення жіноча і дитяча консультації, пологове відділення розраховане на 5 ліжок, працювало 3 штатних лікарів, 1 педіатр. Лікарня обслуговувала 11 населених пунктів, 7 сільрад, 12 колгоспів.
З 1946 по 1956 рр. Малієвецьку лікарню очолювала Пракседа Антонівна Рубіновська-Матковська учасниця двох світових воєн. Професійна, вимоглива до себе і підлеглих, вона залишила теплі спогади про себе як лікаря і людину.
Діяльність Кшановського С. А..
Восьмого грудня 1945 року відновив свою роботу Малієвецький дитячий санаторій, але вже як заклад, що лікував захворювання легенів. Очолив санаторій С. А. Кшановський.(пізніше доктор медичних наук доктор медичних наук, професор завідувач клініки туберкульозу та диференціальної діагностики захворювання легень у підлітків та дітей Київського науково-дослідного інституту ім. Ф. Г. Яновського. Тут С. А. Кшановський, свій досвід роботи і спостереження узагальнив у кандидатській дисертації.
У зв'язку з тим, що санаторій став розширюватися, дільнича лікарня була переведена в інше приміщення.
Подальша історія лікарні.
З 1947 по 1952 рр. в Маліївцях діяла лише лікарська амбулаторія, натомість був відкритий тубдиспансер на 25 ліжок. Завідувала тубдиспансером Хільковська. З 1952 року у Маліївцях знову відкрився стаціонар на 15 ліжок, а тубдиспансер був переведений у приміщення, де колись проживали Малієвецькі священики У 1959 році тубдиспансер переведено у Солобківці.
Потягом 1956—1958 років лікарню очолювала Павловська Станіслава Антонівна а з 1958 по 1966 Назаревич Ірина Андріївна, за неї стаціонар було розширено на 25 ліжок.
Протягом 1965—1971 рр за сприяння місцевого колгоспу було побудовано нове приміщення лікарні на 50 ліжок. 1967 по 1971рр головним лікарем Малієвецької дільниці був Гончар В. І. Після нього Тручковський В.С В листопаді 1974 році на посаду головного лікаря Малієвецької дільниці призначений Піскорський В. М. на той час Малієвецька дільниця обслуговувала територію з населенням близько 4 тис. осіб. У 1978 році Малієвецька дільнича лікарня вийшла переможцем соціалістичного змагання по всіх показниках серед дільничих лікарень району.
З 1987 по 2003 р. головним лікарем Малієвецької лікарні був К. В. Безпалько, з 2003 року — В. Б. Чахаровський. Сьогодні лікарня реорганізована у лікарську амбулаторію сімейного типу. Тут працюють два лікарі, медична сестра, лаборант, зубний технік, стоматолог.

</doc>
<doc id="314628" url="?curid=314628" title="Аудіокасета">
Аудіокасета


</doc>
<doc id="314629" url="?curid=314629" title="Миньківці (Кам'янець-Подільський район)">
Миньківці (Кам'янець-Подільський район)

Ми́ньківці — село в Україні, у Дунаєвецькій міській територіальній громаді Кам'янець-Подільського району Хмельницької області. До адміністративної реформи 19 липня 2020 року село належало до Дунаєвецького району. Розміщене на берегах річки Ушиці за 36 км від залізничної станції Балин на лінії Ярмолинці — Ларга та за 89 км від Хмельницького. Населення становить 1479 осіб (за переписом 2001 року).
Назва.
Окрім сучасної назви «Ми́ньківці», мешканці міста вживають зрідка «Ми́ньковці», що походить від назви міста польською мовою "Mińkowce" та, російськомовні мешканці, — «Мі́ньковци» ().
Згідно з орфографічним словником назва селища в родовому відмінку має форму «Ми́ньківців», однак серед мешканців міста і в регіоні загалом існує стала традиція відмінювати назву міста в родовому відмінку як «Ми́ньковець».
Географія.
Територія, на якій розташовані Миньківці, належить до Смотрич-Дунаєвецького (Східноподільського-Притовтрового) природно-географічного району області Східне Поділля. Тут поширені місцевості плоских і слабохвилястих межиріч з абсолютним переважанням сірих, темно-сірих опідзолених ґрунтів. Цьому району притаманне глибоке і часте розчленування тутешніх місцевостей меридіональними долинами річок, що обумовило інтенсивний розвиток яро-балкової мережі.
Основною річковою артерією району є лівобережна притока Дністра річка Ушиця, береги якої порізані вузькими і випуклими межиріччями.
Село розташоване у глибокій долині річки Ушиці, обмеженій невисокими каньйоноподібними гірськими піднесеннями, які мають відносну висоту в окремих місцях до 130 метрів. Клімат — помірно континентальний. Взимку Миньківці захищені горами від пронизливих, холодних вітрів, а літо тут тепле. Середня температура січня — −5,6 °C, липня +18 °C. Середня кількість опадів — 560 мм на рік.
Корисні копалини.
Територія Миньковеччини вкрита чималою кількістю корисних копалин. Одним з багатьох є будівельний камінь, товщина якого сягає більш ніж 10 метрів.
В багатьох місцях серед крутосхилів виходять вапнякові туфи. З них люди випалюють високоякісне вапно для побілки та будівельних робіт. Біля підніжжя крутосхилів у морських відкладах третинного періоду виходять на поверхню подільські фосфорити.
До інших корисних копалин, що знайдені на території села, належать глина, у тому числі й гончарна, будівельний пісок і точильний камінь.
Населення.
1905 року у Миньківцях нараховувалось 4007 жителів та 450 дворів. У 1911 році у містечку було 266 селянських дворів, 550 чоловіків і 526 жінок (працездатними було 812 осіб). В період з 1920 у Миньковецькій волості проживало 2006 осіб міського і 1224 мешканців сільського населення. На початок 1926 року у місті було 3425 осіб; із них чоловіків — 1635, жінок — 1790, у тому числі євреїв — 1284 особи. Єврейське населення від всієї кількості осіб становило 39 %. Станом на 1930 рік Миньковецький район був розгалуженою економіко-географічною одиницею. Тут проживало 35619 жителів, у тому числі по трьох містечках — 3843.
Національний склад населення району був таким:
За переписом 1939 року в райцентрі Миньківці нарахувалось 3511 осіб, у тому числі 1296 мешканців єврейської національності.
Наприкінці 1950-х років в Миньківцях проживали 1830 мешканців, у тому числі чоловіків — 795 і жінок — 1035, нараховувалося 610 дворів.
Згідно з переписом УРСР 1989 року чисельність наявного населення села становила 1344 особи, з яких 606 чоловіків та 738 жінок.
За переписом населення України 2001 року в селі мешкало 1068 осіб.
Станом на 2006 рік у селі проживає 1388 чоловік. В тому числі дітей дошкільного віку — 31, шкільного віку — 173, та 532 громадянина пенсійного віку.
Населення села на 1 січня 2010 року становить 1305 чоловік. Дітей дошкільного віку — 63, шкільного віку — 108, та 484 громадянина пенсійного віку.
Мова.
Розподіл населення за рідною мовою за даними перепису 2001 року:
Історія.
Перші знахідки, що засвідчують постійне заселення людьми Миньковеччини, вчені археологи відносять до доби міді та датують їх IV—III тисячоліттям до нашої ери. Йдеться про старожитності Трипільської культури.
Трипільська культура.
Трипільські поселення виявленні в таких місцях: село Велика Побійна, Великий Жванчик (ур. Біляни), Мала Кужелівка (ур. Липки), Сивороги (біля дороги на соснівку), Миньківці (ур. Бельмонт, лісорозсадник), Отроків, три поселення в селі Тимків та інші.
На Миньковеччині знаходять кам'яні сокири, крем'яні наконечники та інші предмети, що використовувалися людьми в добу бронзи. А 1965 року тут було знайдено мідну сокиру раннього періоду бронзової доби.
Скіфська культура.
У серпні 1990 року В. А. Захар'єв, спільно з київським дослідником Ю. М. Малєєвим, дослідили курган скіфського часу поблизу села Миньківці.
Тут, в урочищі «Лісництво», на правому березі безіменного струмка було досліджено курган висотою близько 1 м, діаметром — близько 22 м. В центрі кургану науковці простежили могильну яму розміром 250х170 см, яка була заглиблена на 40-45 см від тогочасної поверхні. Поховання було потривожене грабіжниками.
Курган біля села Миньківці вчені датують II половиною VII — серединою VI ст. до нашої ери. Цій даті відповідають і керамічні вироби з поселення скіфського часу, яке розташоване поруч.
Черняхівська культура.
У Миньківцях виявлено також поселення й окремі знахідки Черняхівської культури (II—V ст. н. е.). На території села і його околицях знайдено монети із зображенням Доміціана (76—96 років), Коммода (180—192 років) та інших римських імператорів, що свідчить про різноманітні контакти мешканців краю з провінціями Римської імперії в I половині I тисячоліття н. е..
За часів пізнього Середньовіччя Поділля перебувало під владою Золотої Орди. Наприкінці 1250-х — на початку 1260-х років орда Бурундая знищила чимало поселень Пониззя.
1362 року, скориставшись занепадом Золотої Орди, литовський князь Ольгерд завдав татарам нищівної поразки коло Синіх Вод і відвоював у ординців Поділля. Цей край він надав синам свого брата Коріата — Юрію, Олександрові та Констянтину. Спираючись на підтримку місцевого населення, Коріатовичі почали «оборонять Подольску землю от татар, а баскакам дань платить перестали». Велику увагу приділяли відбудові старих і будівництву нових замків і міст. Не виключено, що тоді ж було заново забудовано і Миніківці, як важливе місце обміну та торгівлі на перехресті сухопутних і річкових шляхів.
Найдавніші свідчення про Миньківці.
У 1393 році великий литовський князь Вітовт вторгся на Поділля і розгромив останнього з Коріатовичів  — князя Федора. Східну частину Поділля Вітовт залишив собі, а західну віддав своєму двоюрідному братові   польському королю Ягайлові (Владиславові II). 20 жовтня 1407 року в містечку Добростан Ягайло видав грамоту на володіння Миньківцями.
 Цю грамоту відносять до так званих «дідичних», коли земельні наділи надавалися на праві «jus heriditarium». Дідичне право передбачало широкі можливості дарування, продажу, обміну, наслідування. Тримачі на дідичному праві були наділені широким судовим імунітетом щодо селян. Дідичі-землевласники виплачували по 2 гроші з заселеного лану, брали участь в походах у межах держави, відновлювали замкові будівлі.
Як відомо, польський хроніст Ян Длугош згадує три загони подолян, які в 1410 році брали участь у Грюнвальдській битві. Навряд чи буде помилкою стверджувати (з огляду на наведений текст грамоти) про те, що в цій битві брали участь і миньківчани.
У 1434 році села Маньківці і Миньківці піддалися роздрібленню. Король подарував їхні половини «на феодальному праві» ("jus feodale") до виплати п'ятдесяти гривень якомусь Боршові з Коціна, вірогідно, поляку. Таким чином, частини пожалуваних «навічно» сіл всього через 27 років потрапили до рук нового тримача у тимчасове володіння — М. С. Грушевський відзначав особливість, пов'язану з терміновим характером королівських надань та грошовими забов'язаннями жалувача, яку узагальнив терміном «запис суми». Особливість подібного надання полягала в тому, що земля передавалася в тимчасове володіння до моменту, коли жалувач (найчастіше король) побажав би викупити її, сплативши певну суму грошей.
Починаючи з XV ст. Поділля часто зазнавало спустошливих набігів кримських татар. Тільки за 100 років (1450–1550) було не менше як 24 кривавих вторгнення. Під час розкопок в центрі Миньківців, на території школи, які проводив у 50—60-х роках XX ст. місцевий краєзнавець Г. Д. Гравінчук, було встановлено, що за свою історію Миньківці зазнали 8 руйнувань. Ревізори, які збирали податки в 1530 і 1542 роках у Зіньківському повіті Подільського воєводства, відзначили, що село Миньківці (Mynkovcze) було «спустошеним».
Згодом село поступово відроджується. Населений пункт навіть був поділений на дві частини. Коли збиралися податки згідно з рішенням сейму 1565 року, державні чиновники двічі засвідчили Миньківці (Minkowce) у своєму реєстрі. Спершу зазначалося, що це власність Барського староства, де плугів є 2½, ремісників — 2, що було засвідчено в присутності шляхетного Миколи Незабитовського. У цьому ж місці реєстру поряд з Миньківцями згадуються інші села Барського староства, якими теж опікувався шляхетний М.Незабитовський (Кружківці, Сивороги). В іншому місці реєстру знову зустрічаємо Миньківці, але вже як дідичну власність Міляновських (regalis dni Milkanowski). В цій частині села налічувалося 3 плуги. Варто відзначити, що Міляновські були також власниками на дідичному праві села Лясковці, а на феодальному праві — Мілейова та частини Нагорян.
1569 року податківці зафіксували 2 плуги у Миньківцях на частині Міляновського. 1578 року там було вже 4 плуги.
Козаччина.
У XVI — на початку XVII ст. чималими землями на Поділлі заволодівають нові власники з середовища польської шляхти. Окремі з них отримують їх через поріднення з місцевим шляхетством, інші — добиваються передачі їм сіл, на які їхні колишні власники не мали відповідним чином оформлених документів. Напевно на початку XVII ст. Миньківці потрапили у власність до польських шляхтичів Станіславських гербу Пилява. Один із них — Адам Станіславський, вірогідно останній в своєму роді, — виклопотав у короля Владислава IV у 1637 році привілей на піднесення Миньківців до статусу містечка з наданням йому магдебурзьського права. Припускають, що саме Станіславські спорудили невелику фортецю — замочок — на пагорбі всередині Миньковецької долини.
Подоляни брали активну участь в Українській національній революції (1648–1676 років). Коли влітку 1648 року на Поділля вирушив черкаський полковник Максим Кривоніс, він визволив і Миньківці. Відомо, що на берегах річки Ушиці гуртував опришків Остап Гоголь — предок письменника М. В. Гоголя. Восени 1648 р. разом з іншими містами і селами Поділля польсько-шляхетські війська спустошили і Миньківці. Багато подільських повстанців відійшло на схід і влилося до Подільського полку. Влітку 1649 року Миньківці визволено козаками, але за умовами укладеного 18 серпня 1649 року Зборівського договору територія Подільського воєводства поверталася під владу Речі Посполитої. У 50-х роках XVII ст. через Миньківці у напрямку на Кам'янець-Подільський не раз проходили козацькі полки і загони опришків.
Внаслідок частих військових дій наприкінці XVII — на початку XVIII ст. Миньківці було вщент спустошено. Лише 30—40-ми роками XVIII ст. датуються нові письмові свідчення про Миньківці. Тоді існував Миньківецький ключ, що належав магнатам Жевуським. До цієї адміністративно-господарської одиниці входили містечко і фільварок у Миньківцях, а також села Антонівка, Городище (Городиська) і Кружківці. У Миньковецькому ключі панщина тоді сягала 1-2 днів на тиждень (а були ще й «заорки», «зажинки» та ін. понаднормові роботи). Фільварки Жевуських виробляли значну кількість збіжжя, яке через Гданський порт йшло на експорт. У Миньківцях існував цех ткачів, які сплачували пану чинш та давали в рік по «півсітка» полотна.
Збереглися дані про становище селян низки ключів Подільського і Брацлавського воєводств, серед яких були Калюський та Миньковецький. У 1745–1748 роках у 30 поселеннях, що складались із 1501 господарства, 41,4 % не мали робочої худоби, майже половина тримала по 1-2 воли, 8,6 % — по 3—4 воли і тільки 28 господарств мали по 5-6 волів. Низька забезпеченість селянських господарств тягловою силою вкрай обмежувала їх можливість у веденні землеробства. У Миньковецькому ключі із 168 господарств чиншовиками були 77. У структурі прибутків ключа серед прямих повинностей його мешканців перше місце займала відробіткова рента.
Небагато є згадок про духовне та релігійне життя того часу. У документі за 1741 рік згадується католицький костел у Миньківцях. Тоді майстер Іван Копровський уклав з Михайлом Жевуським угоду щодо зовнішнього розпису костелу. З тексту документу можна допустити, що спорудження храму мало закінчитися влітку того ж року.
Стверджують, що в другій половині XVII ст. Миньківці належали магнатам Тарло, а пізніше вони перейшли у володіння «вельможного пана графа Старжинського». Проте, у цих словах, які беруть свій початок з краєзнавчих праць XIX ст., є чимало неточностей. Наприклад одною з таких є запис у книзі, яка зберігалася в церкві села Тимкові: Тобто, якийсь Старжинський був власником містечка, віддаленого за 8 км від Миньківців, коли власниками останніх були Жевуські.
Миньковецька Держава.
У 1772 році Войцех Сцибор-Мархоцький купив Ярмолинецький ключ. У 1782 році обміняв Ярмолинці на Миньківці. Таким чином, Миньківці отримали нового власника — Войцеха Сцибора-Мархоцького, племінник якого Ігнацій Єжи Сцибор-Мархоцький створив Миньковецьку Державу. Саме ця самоназвана держава першою впровадила звільнення своїх селян від кріпосної залежності та дарувала їм особисту свободу. У період головування Ігнація, село відродилось і першим у Східній Європі позбулось кріпосницького ладу.
Миньковеччина у 1844—1907 роках.
У 1844 році Подільська палата провела люстрацію державного майна. На той момент населення Миньківців було зараховане до державних селян і не відбувало панщини. Люстрація відзначала: Цю люстрацію було закінчено 1847 року, а через 12 років у 1859 році проведено повторну люстрацію.
Миньковецькі хлібороби гостро відчували земельний голод. Ту невелику кількість землі, що мали селяни до реформ 1860-х років, вони викупляли у держави упродовж 37 років, з 1873 по 1910 рік. Конфлікти за землю були типовим явищем на той час. В один з таких конфліктів, коли селяни Іванковець 1882 року вимагали у поміщика Скибневського 60 десятин орної землі, вимушений був втрутитись подільський губернатор.
У Миньківцях були великі базари. У березні 1888 року влада розпорядилася перенести ярмарки з неділі на вівторок (відбувались кожні два тижні). Миньковеччина брала участь і у зовнішній торгівлі. Так, до Австро-Угорщини вивозили тютюн, яйця, сухофрукти.
З початком революції 1905–1907 років у Миньківцях розповсюджувалися листівки із закликом до боротьби з самодержавством. Протягом 1905 року на Поділлі відбулося 278 селянських виступів. Для їх придушення сюди додатково було направлено 7 піхотних, 3 кавалерійських полків, кавалерійську бригаду і 2 окремих артдивізіони, 154 урядників, 1668 стражників.
Новітній час.
2 березня 1917 року до Дунаєвець дійшла звістка про Лютневу революцію 1917 р. і майже відразу поширилася на весь Ушицький повіт. В кінці березня 1917 року влада в Миньківцях фактично перейшла до рук селянських депутатів. Неабияке значення мало всенародне голосування. Народ віддав перевагу революційним партіям. Місцева інтелігенція швидко увібрала в себе ідеї національно-визвольної боротьби. Із створенням Центральної Ради і в міру поширення її впливу на Поділля у Миньківцях все частіше лунали заклики підтримати Українську революційну владу, взяти участь у виборах Українського Національного Конгресу.
Відновлення УНР в грудні 1918 року миньківчани сприйняли прихильно. Їм хотілось спокою, розміреного життя, нормально господарювати і заробляти на щоденний хліб. З липня по вересень 1920 року миньківчани вперше пізнали радянську політику в дії. Зібраний врожай довелося здавати державі через продрозкладку.
У роки голодомору 1932—1933 років згідно зі списком, кількість постраждалих склала 129 осіб. З яких 31 — чоловік, та 98 — жінок. Також згідно зі списком померлі відсутні.
11 липня 1941 року в Дунаївці увійшли угорські війська, а згодом — німецькі окупанти. 12 липня 1941 року ворог, наступаючи по автотрасі, зайняв Миньківці. Між німецькими і радянськими військами виникла перестрілка. Німецький наступ було зупинено на цілу добу, тому що основний міст через р. Ушицю був спалений, а інші проїзди були заміновані радянськими військами. 31 серпня 1941 року в Миньківцях шуцполіцаї провели арешти і погнали євреїв на Глибочанську гору, де і розстріляли. 28 березня 1944 р. Миньківці було звільнено. Радянські війська провели вдалу операцію по оточенню та знищенню угрупування німців під лісом Ковтуном. У боях було затоплено 8 танків ворога в річці Ушиця, 3 бронетранспортери, десятки машин з амуніцією.
Наприкінці 50-х років XX ст. Миньківці стали розвинутим населеним пунктом, який мав високі господарські і культурно-освітні характеристики. Проте, Указом Президії Верховної Ради УРСР від 27 січня 1959 року Миньковецький район було ліквідовано з приєднанням його території до Дунаєвецького та Новоушицького районів.
Релігія.
Римо-католицький костел, що споруджений у 1801 році, за радянської влади розібрали, і з його каменів спорудили середню школу.
У 1838 році в Миньківцях було завершено будівництво кам'яної православної церкви на честь Архангела Михаїла. З колишньої дерев'яної церкви до нової дзвіниці перенесли дзвони. Багато років настоятелем церкви у Миньківцях був протоїєрей Сімеон Стрельбицький (1820–1866).
Парафія миньковецької Святомихайлівської церкви була найбульшою на Миньковеччині за чисельністю вірян. До парафії належали містечко Миньківці та села Антонівка, Городиска, Кружковці, Заріччя, Мислібори, Весела та Мархоціці.
Освіта.
У 1860–1882 роках в містечку Миньківцях діяла школа грамоти, у якій навчалося близько 30 хлопчиків та дівчаток. 1866 року в Миньківцях відкрито церковно-парафіяльну школу, 1882 року — міністерське однокласне народне училище. У селах що були приписані до миньцівецької парафії, шкіл не було.
Станом на 1930 рік у Миньковецькому районі було уже 34 школи.
Наприкінці 50-х років XX ст. у селі з вищою освітою налічувалося 45 осіб, з середньою — 619. Діяли середня загальноосвітня трудова політехнічна школа з виробничим навчанням, у якій навчалося 518 учнів, спеціалізована школа-інтернат обласного підпорядкування на 120 дітей.
У селі є один дошкільний навчальний заклад з кількістю дітей: 18 осіб (станом на 2009 рік), та двома педагогами. Завідувачкою Миньковецького ДНЗ є Гнатовська Ірина Федорівна.
У наш час у селі діє навчальний заклад I—III ст. по закінченню якого надається атестат про середню освіту.
В період 2008–2009 н.р. у школі навчалось — 212 учнів, та працювало 22 викладачі. Директором школи є Шимкова Ольга Володимирівна.
Економіка.
За часів Ігнація Сцибора-Мархоцького у Миньківцях функціонувала паперова фабрика, папір якої користувався попитом навіть у Києві, бо мав високу якість. Відомо, що 1812 року в папірні працювало 16 робітників, але з часом їх стало менше, у 1814 — 6, у 1823 — 5.
Близько 1802 року в Миньківцях була відкрита друкарня, та після знищення Миньковецьої держави друкарня була перевезена до Дунаєвець. Мархоцький для роботи в друкарні запросив з Варшави відомого друкаря Йосипа Вернера.
У друкарні побачили світ переклади з французької і німецької мов на польську. Так, «Гамлет» Шекспіра вперше перекладений з французької на польську мову у Миньківцях і тут же видрукований. І все ж перлиною миньковецького книгодрукування стала Гомерова «Іліада».
Крім паперової фабрики у Миньківцях були: суконна фабрика, цегельно-черепичний і чимбарний завод.
Сьогодні у селі працює приватне підприємство «Ковбасний цех», яке спеціалізується на виробленні та продажі готової м'ясної продукції. До торгівлі залучено 5 магазинів та 1 ринок. 153 абоненти користуються послугами зв'язку.
Станом на 2011 рік, згідно з переліком суб'єктів господарювання у селі функціонують: 6 магазинів із продовольчими та не продовольчими товарами, одна ветеринарна аптека «Зооветпромпостач» та ферма, що займається розведенням свиней.
Транспорт.
Перша автодорога була побудована у 80-тих роках XX ст. Через село пролягає автомобільна дорога Гуків—Дунаївці—Могилів-Подільський яка забезпечує для вантажних автомобілів — 3 машиномісця, а для легкових — 6 машиномісць.
Щоденно курсують рейсові автобуси з районного центру до села.
У районі є дві залізничні станції — Дунаївці (за 43 км від села автодорогами) та Балин (за 36 км від села).
Соціальна сфера.
Близько 1796 року під час поширення чумної епідемії у Миньківцях будується лікарня. Для придушення хвороби були запрошенні лікар аллопат — де Героніт і гомеопат — Стефані.
Миньковеччину прославив видатний вчений, лікар та академік Феофіл Гаврилович Яновський. Пам'ятник якого встановлено біля сільської лікарні.
29 грудня 2009 року відкрито пункт швидкої медичної допомоги в селі Миньківці.
У селі діє Будинок культури та клуб.
У 1958–1960 рр. біля Миньківців на 3 га у лісі закладено дендропарк. Сьогодні тут зростають дерева й кущі понад 260 видів, у тому числі багато екзотів (гінкго, тис ягідний, півонія деревовидна та ін.)
У селі відкрито Філію Центру дослідження історії Поділля при Кам'янець-Подільському державному університеті

</doc>
<doc id="314630" url="?curid=314630" title="Михайлівка (Маківська сільська громада)">
Михайлівка (Маківська сільська громада)

Миха́йлівка — село в Україні, у Маківській сільській територіальній громаді Кам'янець-Подільського району Хмельницької області. До адміністративної реформи 19 липня 2020 року село належало до Дунаєвецького району. Населення становить 366 осіб.
Історія.
Михайлівок в Україні — понад 100. Ця, у Дунаєвецькому районі, над річкою Гниловодкою, далеко не найбільша — якихось 400 жителів, короткого візиту село варте — особливо в пору золотої осені.
Тому що саме в елегійні жовтневі дні місцевий парк виглядає найкраще: тут можна блукати зарослими алеями, спускатися до ставка, віднайти нарешті у джунглях грот, побачити біля містка маленький водоспадик — і подумати про те, як же шкода, що колишня велич Михайлівського маєтку вже ніколи не повернеться.
За інформацією звернемося до найвідомішого дослідника кресових палаців колишньої Речі Посполитої — Романа Афтаназі. В ІХ томі своїх «Дій резиденцій…» він пише, що колись Михайлівка називалася Свистівка (Швистівка). Що ж, назва немилозвучна, але принаймні була унікальною… Свистівка була одним з найдавніших подільських сіл — і про це до наших часів нагадують бронзові та кам'яні вироби, старовинні грецькі, римські та польські монети, які подекуди ще трапляються селянам на обійстях і полях.
В XVII столітті навколишні землі були власністю почергово Костянтина, Петра та Міхала Володийовських гербу Корчак. Анна Володийовська отримала Свистівку як придане, коли побралася зі Станіславом Маковецьким — міським суддею Кам'янця.
На початку XVIII ст. Свистівка як «мала осада» (тобто поселення було якось укріпленим?) входила до Блищанівських маєтностей. Близько 1720 р. її успадкував власник маєтностей — червоногородський скарбник Міхал Маковецький гербу Помян. Саме Міхал розпочав будувати у селі оборонний замочок (дивний час для оборонних замків — часи турків і татар були вже позаду). Саме Міхал перейменував поселення на свою честь: була Свистівка — стала Михайлівка. Часом амбіції лише заважають.
Після Міхала Михайлівкою та містечком Шатавою володів його син Стефан Маковецький (близько 1730—1801) — барський конфедерат і маршалок кам'янецького сейму. Стефан закінчив справу батька — добудував замочок, оточений з трьох боків ставками, укріпив споруду валами й баштами. Він також брав участь у відбудові кам'янецької твердині та вів голосну судову справу про кордони своїх володінь з сусідом з Макова, Войцехом Раціборовським. Процес був таким бурхливим, що часом навіть проливалася кров.
Наступним власником села був син Стефана — ушицький хорунжий Ян Людвік Маковецький. Часи були вже спокійніші, особливої потреби у валах і стрільницях не спостерігалося — тому Ян Людвік взявся переробляти дідівський замочок у більш пристосоване для мирного життя приміщення.
Дітей у Яна Людвіка не було, тож всі свої володіння він записав небожу () — маршалку шляхти Ушицького повіту Нарцизу Едварду Маковецькому (1786—1868), одруженому з Саломеєю з Качковських. Далі вже Михайлівка відійшла до його сина — Миколая (у Р. Афтаназія помилково названого Міхалом) Ксаверія Маковецького (1820—1862), і сталося це ще за життя Нарциза Едварда. Миколай Ксаверій був одружений з Амелією Гловацькою (1821—1915), і останнім власником Михайлівки був їхній син Стефан Леон Маковецький (1860—1949).
Миколай Ксаверій, використовуючи пивниці та певну частину мурів колишнього замочка, звів у Михайлівці розкішний неоготичний палац. Сталося це в середині XIX століття. Стіни споруди були з гладкого каменю. Будівництво тривало 12 років. Всі архітектурні деталі, дуже старанно виконані, були справою рук місцевих каменярів і майстрів. На жаль, невідомо ім'я автора проекту.
Загалом будівля складалася з двох частин. Старішим був двоповерховий, прямокутний, більший за розмірами корпус (хоча родинні перекази Маковецьких приписували замкове походження неоготичній частині з башточкою). Вздовж західного і східного фасадів другого поверху тягнувся балкон з кованою балюстрадою, трохи в східному стилі.
Довгі архітектурні описи з Р. Афтаназі традиційно пропускаю: краще раз побачити, а старих світлин палацу збереглося, на щастя, чимало.
Значно гірша ситуація з палацовими інтер'єрами: тут не те що іконографії немає, тут навіть більш-менш докладних описів не збереглося. За згадками тих, хто пам'ятав Михайлівку до руйнівного 1914 року, палацова каплиця була на першому поверсі палацової вежі. В підземеллях були родинні поховання. На першому поверсі головного корпусу були розміщені репрезентаційні кімнати, серед яких — велетенський салон та салони поменше, з цінними картинами на стінах, з гарними стильними меблями.
Надзвичайно великою була також їдальня — і стіл, що стояв посередині, відповідав розмірам приміщення. Їдальню прикрашали родинні портрети Маковецьких, серед яких були два зображення Стефана Маковецького, Томаша Маковецького (з 1766 р.), Нарциза Едварда, Миколая Ксаверія — та інші.
В Михайлівці зберігалася також дуже цінна бібліотека з книжками на різних мовах, зі стародруками і більш сучасними (для власників резиденції) книжками з ХІХ та ХХ століть. Головною темою бібліотеки була ботаніка та природа — цим дуже захоплювався Стефан Леон Маковецький, теоретик та популяризатор ландшафтного дизайну. Маковецький й сам написав не одну книгу на цю тему. 110 томів з цієї книгозбірки власник зміг врятувати і перевезти до Львова, пізніше їх було подаровано польській Національній Бібліотеці.
Існував у Михайлівці й архів, де крім паперів власне Маковецьких зберігалися й акти та листит з 1706—1770 років. які стосувалися родин Полубинських, Мержеєвських, Юдицьких, Копців та інших. Частину архіву також вдалося врятувати і пізніше переправити до архіву бернардинського у Львові.
Була й нумізматична колекція — про неї дуже мало даних.
Одне літо — якраз під час роботи над «Паном Володийовським» — провів у Михайлівці Генрік Сенкевич. Він активно користувався місцевою бібліотекою та архівом. Кімнату, у якій мешкав майбутній нобеліант, залишили в незмінному вигляді на довгі роки: з секретерем, за яким працював письменник, з кріслом, нарешті, з пером Сенкевича.
Палац, до речі, з'єднувався довгою критою заскленою галереєю з оранжереєю, яка розміщувалася трошки нижче. Оранжерея була висока — за необхідності її можна б було розділити на два поверхи (тільки ж навіщо?). Саме тут Стефан Леон Маковецький вирощував безліч видів екзотичних рослин — деякі з них пізніше висаджувалися в парку. В оранжереї росли й розкішні апельсинові та лимонні дерева, які плодоносили.
Розкішний парк — він все ще гарний і тепер — тягнувся на багато гектарів і зусібіч оточував палац. На ставку був павільйон для купання — його видно на одній з архівних світлин. Дістатися цієї альтаночки можна було завдяки містку, перекинутому через канал. В парку росли не лише дерева з усієї Європи, а й плоди селекційних вправ С. Л. Маковецького — він експериментував з породами, виводив щось своє. Про все це він писав у своїх наукових працях. Йому успішно вдавалося пересаджувати навіть дерева віком в кілька десятиліть. Алеї та алейки у парку були у вигляді природних стежок, їх ніяк не «окультурювали».
Вже під кінець Першої світової війни палац, чиї нутрощі й так були розграбовані ще на початку військових дій, було підірвано динамітом.
На даний час маємо: муровану огорожу і грот біля ставу. Все інше до архітектури ніяк не віднести, все інше — парк, що лежить між двома пасмами пагорбів. Його площа зараз становить 15 га. Начебто тут все ще є найбільший в області гінкго дволопатевого, а ще ростуть сосна Веймутова і чорна, модрина, бархат амурський, псевдотсуга (що б це не було), бук північний, платан східний, дуб каштанолистий і пірамідальний. Є татарський, гостролистий, зеленокорий і польовий клени, є явір, є волоський і чорний горіхи. Площа ставка — 2,5 га.
Пережило село страшні сторінки історії – голодомор , розруху , другу світову війну . З 50-х років    Блищанівка і Михайлівка об’єднались в єдине колективне господарство , взявши ім’я Сталіна . 
На 1 січня 1954 року колгосп мав 4 трактори , 2 комбайни , 2 автомашини . 
Зразково трудились тваринники колгоспу . А передова доярка Ліза Корчун 1955 року стала учасницею Всесоюзної виставки досягнень народного господарства .
З кінця листопада 1961 року колгосп було перейменовано «Імені ХХІІ з’їзду КПРС » . 
1966 року кращі трудівники були нагороджені урядовими нагородами ; Корчун Л.І.- орденом Леніна , Поліщук О.О. – орденом Трудового Червоного Прапора , бригадир Залецький І.С. – орденом «знак Пошани» .
У 1972 році колгосп очолив михайлівчанин Федоришин В.Я. . Трудівники колгоспу добились високих успіхів у праці , за підсумками соціалістичного змагання колгосп був нагороджений перехідним червоним прапором ЦК КПРС , Ради Міністрів СРСР і легковиком марки «Жигулі» . А доярка Поліщук О.О. – орденом Леніна .
1992 року в селах розпочалась земельна реформа . Усі ці реформаторські акції припали, в основному , на час головування О.В. Сорокатюка . 
У жовтні 1992 року блищанівсько-михайлівські пайовики обрали нову організаційно – правову форму об’єднання – колективне сільськогосподарське підприємство і назвали його «Трудівник» . 
1998 року головою КСП став О.П. Касіяник . 
8 лютого 2000 року було проведено збори і утворено сільськогосподарський виробничий кооператив під старою назвою «Трудівник» , яке очолив Блащук О.В.. 
У вересні 2003 року було створено сільськогосподарське товариство з обмеженою відповідальністю агрофірма «Свірхова гора» яке очолили Токарчук А.А. , Боднар В.А. , Цуцман В.В. та Курочка Ю.І..
На даний час на території сіл  діє сільськогосподарське товариство з обмеженою відповідальністю «Ситний двір 2004 » директором якого є Петльований Руслан Федорович , який заключив договір оренди з власниками земельних часток пай .   
З 2015 року села Михайлівка та Блищанівка ввійшли до Маківської об’єднаної територіальної громади . 
Розкопки.
На території села знайдено кам’яні і бронзові знаряддя праці доби бронзи та римські монети. В лісі – городище, звідки походять залізний ключ і половина широкого дволезового меча з рукояткою. На південний схід від села – вал ще одного городища, де, за народними переказами, були села Яруга і Луговина.

</doc>
<doc id="314631" url="?curid=314631" title="Михівка">
Михівка

Михі́вка — село в Україні, у Смотрицькій селищній територіальній громаді Дунаєвецького району Хмельницької області. Населення становить 416 осіб.

</doc>
<doc id="314632" url="?curid=314632" title="Міцівці">
Міцівці

Мі́цівці — село в Україні, у Дунаєвецькій селищній територіальній громаді Дунаєвецького району Хмельницької області. Населення становить 1412 осіб.
У селі є школа І-ІІ ступенів, православна церква, будується римо-католицький храм.
Середня висота над рівнем моря 200 м, кількість жителів 1501 особа, 631 дворів, площа 502,85 м², відстань від Міцівців до Києва — 380 км, до обласного центру — 50 км, до районного — 14 км.
Через село протікає річка Студениця, яка впадає в Дністер.
Село згадується з XVI ст. У XVI—XVII ст., звалось Городище, Старе Городище, Трихівці, Стрихівці. Сліди стародавнього укріплення було видно на правому березі річки. Це земляні шанці, де знаходили залізні уламки.
Археологічні пам’ятки Міцівець.
На перший погляд територія села Міцівець з археологічної точки зору не викликає інтересу. Однак розвідки і подальші дослідження проведені в 70-80 роках XX століття співробітниками і студентами Кам’янець-Подільського педагогічного інституту свідчать про зворотне.
На території села, в урочищі Шовковиця, виявлено старожитності носіїв Трипільської культури IV-ІІІ тис. до н. е. Залишки трипільського поселення знайдено і проти нижнього ставу в урочищі Окопи, що в південно-східній частині села. Тут виявлено кераміку середнього етапу розвитку трипілля та олівцевидні нуклеуси часів мезоліту. Рештки подібного поселення було знайдено і в урочищі Шовковиця та на ближніх городах мешканців села. В урочищі Глинки, за 1,5 км на схід від села розвідано пізньотрипільське поселення.
Археологічні знахідки свідчать, що територія села була заселена й пізнішими поселенцями. Так, на відстані 1-1,2 км від вказаного вище урочища Окопи в південно-східному напрямку розташоване урочище Могилки. Тут виявлено курган. Його висота від сучасної поверхні сягає 1-1,5 м, діаметр курганного насипу — 70 м. В центрі вершини кургану простежується довгастий майданчик з випаленої глини, який витягнутий на 1-1,2 м. У східно-західному напрямку. Навколо майданчика є підковоподібне підвищення (стінка) висотою 10-15 см і товщиною 8-10 см.
На північному сході села, за 400-500 м від вказаного кургану, з лівої сторони дороги, яка сполучає Міцівці з сусіднім селом Макіївці, виявлено ще три кургани аналогічні першому. Віддаль між ними 150 м. Їхня висота від сучасної поверхні ґрунту становить 0,5-0,7 м. Діаметр курганних насипів дорівнює 40-50 м. На вершинах кожного з курганів простежується скупчення дрібних камінців та обпаленої глиняної обмазки (середній курган). Археологи вважають, що це залишки культових вогнищ, які запалювалися і горіли на честь похованих в цих курганах.
Курган також знайдено за 1 км від села біля дороги на станцію Дунаївці. Висота кургану дорівнює 0,5 м, діаметр — близько 15 м. Ще один курган дослідники виявили західніше села, в урочищі Акаційки. Його висота близько 1м., діаметр близько 25 м.
На території села є й інші археологічні пам’ятки. Так, на подвір’ї жителя села М.Л. Берекеця, під час копання ями для льоху було виявлено черняхівське поховання (ІІ-V ст. н.е.). В могилі на глибині 0,6-0,7 м знаходився кістяк підлітка, біля якого були розміщені різноманітні черняхівські речі: трирунна ваза, високий глек з ручкою, чаша орнаментована штамповими солярними знаками, гончарна миска, два кухонних горщики (малий і великий),морська раковина, бронзова фібула та пряжка від пояса.
За 300-400 м на північ від вказаного поховання на городі садиби Б.В. Гуславського виявлено значні скупчення перепаленої глиняної обмазки та велику кількість уламків столового і кухонного черняхівського посуду. На північний схід від цих знахідок, на присадибних ділянках, які прилягають до верхнього ставу, знайдено уламки черняхівського керамічного посуду, глиняної обмазки та дрібні пічні камінці. Крім того, у південній частині села на присадибних ділянках Л.Я. Чаплінського і А.І. Матвєєва, які розташовані в прирічковій зоні, виявлені фрагменти (денця, стінки, вінчики), незначна кількість (горло посудини на вигляд пляшки, ручка) та кістяних (орнаментована пластинка виробів давньоруського часу ІХ-ХІІ ст.).
На південно-східних околицях с. Міцівець (урочище Окопи) в 1982 році І.І. Щегельським виявлені і обстежені залишки земляних валів давньоруського городища. Він з’ясував, що городище займало високий мис лівого берега р. Студениці та омивалося нею з півночі і заходу. З півночі городище було захищене стрімким берегом річки, усі інші сторони — насипними земляними валами, які розміщувалися за сторонами світу. Городище складалося з дитинця (укріпленої частини) і посаду (неукріпленої частини) та мало прямокутну форму.
Дитинець, загальна площа якого становила 1,62 га. Дотулявся до західного боку валу посаду. Східний і західний вали дитинця мали довжину 120 м кожен, а південний — 135 м. Посад був значно більшим. Його площа становила 2,88 га. довжина східного валу дорівнювала 160 м південного — 180 м. В місці де сходилися південний і західний вали посаду простежується майданчик розміром 13 на 10 м. На думку І.І. Щегельського, це вказує на те, що тут розміщувалася головна в’їзна і виїзна міська брама (ворота).
На території городища були розкопані уламки керамічного посуду (денця, стінки, вінчики) та фрагменти скляних кручених браслетів, залізні наконечники стріл. Біля західного валу посаду знайдені окремі людські кістки (частини стегна, уламки черепних коробок, фаланги пальців) та рештки деревного вугілля. Це свідчить, що місто було обложене очевидно монголо-татарськими загарбниками, взяте і спалене, а його жителі були знищені або взяті в полон.
На відстані 200-300 м від городища в південному і східному напрямках спостерігається насиченість землі давньоруськими керамічними виробами. За 80-100 м на схід від валу під час оранки було вивернуто на поверхню землі велику кількість обпаленої глиняної обмазки та уламки давньоруського керамічного посуду. Проведені дослідження показали, що це була домашня піч біля якої або в ній знаходилися цілі посудини. Ця знахідка доводить, що за межами городища проживало багато ремісничого люду. Крім того подальші дослідження виявили за межами городища залишки ливарного виробництва, ювелірної майстерні та гути, де виготовлялися скляні браслети.
Систематичні дослідження городища проводив В.А. Захар’єв. Йому вдалося виявити значну кількість різноманітних прикрас давньоруського часу, це зокрема: браслети, намистинки, мідні та бронзові кільця, фрагменти мідних орнаментованих браслетів, а також кам’яні та мідні натільні хрестики.
На усій території городища знайдено фрагменти скляних браслетів (120 штук). Здебільшого вони виті та різнокольорові. Найкращі виготовлені із введенням в масу жовтої барви.
Крім скляних мали місце знахідки металевих прикрас. Останні здебільшого концентровані на гребені мису в східній частині супутнього селища. Можна припустити, що тут існувала реміснича майстерня, але можливо, що речі походять із розореного скарбу. Тут виявлено такі прикраси: металеві натільні хрестики; чотири кільця (обручки), виготовлені зі смужок міді (дві з них оздоблені косими насічками); бронзовий перстень з квадратною головкою і кантиком посеред голівки; фрагмент скроневого кільця без пружини з розклепаним кінцем, який закручено у вушко; два уламки мідних браслетів, один з яких вкрито пружинним орнаментом, а на іншому орнамент у вигляді подвійних перехрещених та двох поперечних ліній; два шматки мідного дроту з загостреними кінцями (більший закручено в пружину); уламок трьох сплетених в одне та зварених дротів з розплесканим кінцем; мідна пряничка з фрагментами срібного покриття та бронзова пронизка; чотири скляні пронизки яскравих барв, серед яких дві виті; десять срібних намистинок; хрестики з сірого з вкрапленням граніту та коричнево-червоного шиферу.
З огляду на таку велику кількість прикрас можна припустити, що населення городища, навіть найбідніше, користувалося ними у повсякденному житті. До того ж можна стверджувати, що багато з цих прикрас виготовлені місцевими ремісниками, а це в свою чергу свідчить про високий рівень розвитку матеріальної культури місцевих жителів.
Населення городища мало контакти з іншими районами. Про відносини з іншими районами, зокрема північними, свідчать знахідки виробів з шиферу, оскільки саме там є поклади цього декоративного матеріалу.
Отже, можна з впевненістю стверджувати, що історичне минуле села Міцівець має глибокі корені. Першими відомими поселенцями на сучасній території села були носії трипільської культури, пізніше черняхівської культури. Однак найвищого соціально-економічного і культурного піднесення населення краю досягло у давньоруський час, підтвердженням цьому є наявність укріпленого городища та різноманітні речові пам’ятки. Подальший розвиток був припинений в зв’язку з монголо-татарською навалою та знищенням городища.
Теорії походження села.
Село Міцівці не завжди носило таку назву. В залежності від історичних умов, зміни власників село змінювало свою назву. В XVI-XVII ст. село носило такі назви: “Городище”, “Старе Городище”, “Мукарівське Городище”, а також “Старі Трихівці”, “Старі Стрихівці”. Спробуємо з’ясувати причини таких змін. На наш погляд можна погодитись з висловленою ще на початку минулого століття думкою Ю. Сіцінського про те, що назва “Городище” вказує на існування на території села давнього поселення, а можливо й міста. Ця думка повністю підтверджується археологічними матеріалами. Очевидно з часом, коли виникло багато “нових” міст (городищ) село почали називати “Старим Городищем”.
ХІІІ-XX ст..
Після спустошення в 40-50 роках ХІІІ ст. подільських земель монголо-татарами розпочався складний і довгий процес економічного і політичного відродження життя краю. На середину XIV ст. зросла густота населення Поділля, почалася відбудова міст. Останні зводилися вже без укріплень («городищ»), оскільки загарбники побоюючись повстань, не дозволяли будувати фортечні укріплення. Очевидно саме тому укріплення на лівому березі р. Студениці біля теперішніх Міцівець вже не було відбудоване, а залишилося лише в одній з давніх назв села — «Городище». Міцівці, як весь подільський край, до середини XIV ст. входили у так званий Подільський улус утворений татарськими феодалами.
У 1362 році литовський князь Ольгерд розбив татар на р. Синюха (Сині Води). Ця перемога дозволила йому прилучити Поділля до складу Великого Князівства Литовського. Західноруський літопис подає нам яскраву картину цих подій та зображує й обставини татарського панування: «Коли господарем над Литовською землею був великий князь Ольгерд, він пішов у степи з литовським військом і побив на Синій Воді татар, трьох братів: князя Хачебея, Кутлобуга і Дмитра. Ті три брати були дідичними володарями Подільської Землі. Від них правили в землі отамани, а баскаки наїжджаючи збирали дань від тих отаманів. Брат же великого князя Ольгерда князь Коріат, що держав Новгород Литовський мав чотирьох синів. То були князі Юрій, Олександр, Костянтин і Федір. З тих Коріатовичів троє старших за дозволом та допомогою великого князя Ольгерда пішли в Подільську Землю, ввійшли в приязнь з отаманами і почали боронити Поділля, а дань баскакам давати перестали».
Таким чином і село Міцівці стало частиною Великого Князівства Литовського. Першу згадку про село знаходимо під 1404 роком. Саме тоді король Владислав Ягайло передав Петру Шафранцю величезне помістя на Поділлі — Сатанівську та Зінківську волості, а з ними і мукарівські землі, у тому числі і Міцівці. Однак незабаром всі ці помістя у Петра Шафранця за 1000 празьких (широких) грошей викупив князь Вітовт. Після смерті останнього Ягайло передав ці помістя польському вельможі Петру Одровонжу за військові заслуги. Його права на ці помістя були підтверджені грамотою короля Владислава ІІІ у 1440 році.
До кінця XV ст. на території Поділля існувало Подільське воєводство, яке складалося з 7 адміністративних одиниць — староств: Кам'янецьке, Червоноградське, Скальське, Смотрицьке, Бакотське, Летичівське, Ровенське. Згідно з цим поділом Міцівці входили до Кам'янецького староства. Але в 1494 році Стрихівці (Міцівці) разом з королівськими селами Біла, Чорна, Оринин, Мукарів на р. Студениці, Личків і Лісківці були передані Смотрицькому замку. Опис замку засвідчує, що ці села були небагаті, бо їх спустошили татари та волохи.
Певні відомості про жителів села, податків, які вони сплачували та розмір Міцівець у XVI ст. містить Люстрації та податкові списки 1565 року. Так, Люстрація 1565 року повідомляє: «Селяни (кмети) ніякої дані не дають, бо ще мають три роки свободи, коли ж цей строк збіжить, то вони повинні будуть давати по 15 грошів, 2 третинника вівса, 2 курки і 12 яєць». Крім того міцівецькі селяни сплачували данину вівцями і медом, свинями та волами. У цей час в селі налічувалося 11 селян (тільки чоловіків), збереглися й їхні ні імена: Гасько, Масько, Стецько, Максим, Симко, Станіслав, Стасько, Данилець, Янко, Андрійко і Хрисько. Також повідомлялося, що фільварок тут значний. У неврожайному 1565 році на міцівецьких землях було зібрано: 4 ожереди жита, 1 — вівса, велику ожереду ячменю, 1 ожереду проса. Зазначалося, що хліб тут дуже дешевий, але навіть якщо продати кожну ожереду хліба лише за 6 злотих, то прибуток складе 42 злоті, а з всього Городища — 59 злотих 10 грошей.
За податковим списком 1565 року в Старих Трихівцях, що були королівським маєтком і орендувалися Мормусовським числився 1 плуг чи лан.
Люстрація 1570 року подає такі свідчення про Городище: «Було тут осілих людей 12, але вони ніякого чиншу не давали бо після татарського спустошення в 1567 році були дуже бідними до того ж землі мали дуже мало». Орендатором села у цей час був Гарниш, який в 1570 році побудував греблі на трьох місцевих ставках. Люстрація також повідомляє про урожай зібраний у 1570 році у фільварку Гарниша: «Вродилося жита 2 ожереди по 60 копиць в кожній, вівса також 60 копиць, ячменю 60 копиць, проса 10 копиць, гороху теж 10 копиць». Все це оцінювалося в 47 злотих 20 грошей.
Податковий список 1578 року повідомляє, що село продовжував орендувати Гарниш. В маєтку було 5 плугів чи ланів землі, 5 селян-городників, які мали власні городи, лише один з них мав худобу. Також було 5 селян-комірників (не мали власного двору, а жили у найманих коморах). Крім того у селі був млин і ступа. Через п'ять років у 1583 році в Міцівцях налічувалося 6 плугів землі, 6 городників, 3 комірника, 1 комірник з худобою, млин і ступа.
На початку XVII ст. Міцівці продовжували орендувати Гарніші. Так, Люстрація 1615 року повідомляє: «Село Міцівці інакше Городище або Трихівці — цього села посесорами є Мартин, Мацей і Яків Гарниші, рідні брати, — щодо податкових зобов'язань селян зазначається, — селяни давали чинш: овес, кури, яйця, медову десятину, данину з овець і свиней двадцяту (частину), поволовщину (податок худобою) в третій рік, але тепер ніяких платежів, крім робіт, внаслідок бідності не дають». Тому посесори продовжували сплачувати податок кварту (четверта частина прибутків) згідно з попередньою люстрацією.
За Люстрацією 1629 року Міцівці продовжували орендувати три брати Гарниші, але замість Мартина орендатором став Андрій Гарниш. Наступна згадка про Міцівці відноситься до 1661 року. Відомо, що власником села в цей час був подільський воєвода Георгій Стржалковський, а село було дуже розорене.
В 1665 році, за королівським указом, Міцівці разом з навколишніми селами (Польовий Мукарів, Підлісний Мукарів, Татариськи, Сприсівка, Вихрівка, Ярова Слобідка, Нестерівці) утворили особливе Мукарівське староство. Справа в тому, що останній власник Польового Мукарева Олександр Гуменецький передав село своїй дочці Вероніці. Вона вийшла заміж за краківського каштеляна Яна Фонреля, а він зміг домогтися від короля для Польового Мукарева та навколишніх сіл статусу особливого староства Ушицького повіту.
Близько 1728 року старостою тут став Йосип Калиновський, син Валентія одруженого з Анною Лянскорунською вдовою Андрія Фонреля. Однак вже в 1730 році власником Мукачівського староства став литовський маршал До Кампо Сципіон. Приблизно в 1744 році староство перейшло в довічне користування до Бернарда Гоздського, який одружився зі спадкоємицею Гуменецьких Катериною Гоздською. Відомо, що Гоздський сплачував в казну четверту частину соїх прибутків від староства. Єдиною спадкоємницею Гоздського була його дочка Кароліна. Вона вперше була одружена з князем Янушем Сангушком, а вдруге з відомим авантюристом другої половини XVIII ст. принцом Нассау-Зігеном. Його особа досить цікава тому заслуговує детальнішого опису. Адже був час коли про подвиги принца знала уся Європа. Ось, зокрема, що говориться про нього в знаменитому словнику Брокгауза і Ефрона виданому в Санки-Петербурзі у 1997 році: «Нассау-Зиген (Карл-Гайнрих Никола-Отто, Принц Нассау-Зиген) — русский адмирал (1745—1808). Происходил из католической линии Зиген. На 14-м году, у качестве добровольца поступил на французскую военную службу. Сопровождал Бугенвилля в его кругосветном путешествии (1766—1769). Во время войны Англии с Испанией Нассау перешёл на испанскую службу, командовал плавучими батареями при Гибралтаре. В конце 1786 года Нассау прибыл в Южною Россию, где сблизился с Потёмкиным. Участвовал в приготовлениях к знаменитому путешествию императрицы 1787 года. Находился в сите Екатерины ІІ во время её пребывания на юге, и после разрыва между Россией и Портой, вступил на русскую службу. Командуя галерным флотом в Очаковском лимане Нассау, неоднократно разбивал турецкий флот». Крім того Нассау був у дружніх відносинах з багатьма європейськими монархами (наприклад, з імператором Німеччини Йозефом ІІ), принцами, послами, художниками та іншими діячами, які мали істотний вплив на історичний і культурний розвиток тогочасної Європи.
У 1785 році Мукарівське староство було придбане Принцом Нассау купівлею на 50 років емфітевтичного права володіння. Після включення Правобережної України до складу Росії уряд переглядав права за якими дворянство володіло казенними маєтками. У 1807 році постановою спеціального комітету, який розглядав емфітевтичні права володіння маєтками передбачалось, щоб у кожному окремому випадку купівлі такого маєтку, права на нього затверджувалися імператорським рішенням. Однак доповідь на володіння Мукарівським маєтком принцом Нассау не була конфірмована імператором. Тому після смерті Нассау у 1808 році його спадкоємці почали володіти маєтком на орендних правах.
Власність Нассау — Мукарівське та Тинянське помістя перейшли до Єлизавети Іванівни Екомон. Вона народилася в Криму і була донькою якогось капітана, збіднілого знатного грека. Дівчина рано залишилася сиротою і сімейство Нассау, перебуваючи в Бахчисараї взяло її на виховання. Дружина принца дуже полюбила Єлизавету і, згодом, відправила її в паризький пансіон мадам Кампан. Там дівчина виросла красунею і стала відома у найвищих колах під іменем Фалоє.
В кінці жовтня 1815 року Фалоє обвінчалася з секретарем паризького посольства Павлом Степановичем Бутягіним. Він почав швидко і енергійно вирішувати майнові справи дружини, через це у сім'ї розпочалися сварки і шлюб було розірвано.
У 1818 році Бутягін закріпив за собою староство на 12 років. Він обіцяв сплачувати в казну четверту частину прибутку — 3788 крб. 93,5 коп.
Однак у тому ж 1818 році за право власності на Мукарівський маєток розпочалася енергійна боротьба між Бутягіним та католицькою церквою. Католицький єпископ Боргіаш Манкевич підняв чергове клопотання про пожалування маєтку, посилаючись на недостатність казенних сум, які йшли на утримання його кафедри (6 тис. крб. асигнаціями). Це питання було вирішене на користь біскупства. За імператорським указом від 2 січня 1820 року кам'янецькому єпископу як і раніше виплачували 6 тис. крб. асигнаціями і, крім того, кварту з Мукачівського староства у розмірі 3789 крб. сріблом. Бутягін формально залишався орендарем лише до 1830 року. По закінчені терміну попередньої оренди Мукарівське староство повністю перейшло до кам'янецьких єпископів, але без обов'язку з їх боку платити в казну кварту, тобто фактично на правах повного володіння. Незважаючи на опір попереднього власника кам'янецький єпископ вступив у володіння маєтком з економічного терміну, тобто 23 березня 1830 року.
За указом від 25 грудня 1841 року Мукарівський маєток був переданий в управління Міністерства державних маєтностей. В селах Мукарів Підлісний, Мукарів Польовий, Вихрівка, Сприсівка, Міцівці, Варварівка, Татариськи, Слобідка Ярова налічувалось 1475 селян чоловічої й 1487 жіночої статі, 1887 десятин орної землі в розпорядженні фільварку, 5143 десятини в розпорядженні селян, 1619 десятин лісу. За новими інвентарями складеними після прийому маєтку в управління держави, його річний прибуток становив 7189 крб. сріблом. Але ця передача не вилучила міцівецьких селян з-під влади дворянства, оскільки Мукарівський маєток було передано в 6-річну оренду за плату 10150 крб. сріблом. Очевидно, що таке значне перевищення орендної плати над інвентарним доходом стимулювало орендарів до посилення експлуатації селян, але з іншого боку воно стимулювало й впровадження новітніх методів ведення господарства. Після закінчення терміну оренди селяни Мукачівського маєтку були переведенні на поземельний оброк. Це сприяло розширенню їх господарської самостійності та формуванню приватної ініціативи. Так, вже на початку ХХ ст. в Міцівцях налічувалося 1574,5 десятин селянської надільної землі, 29 десятин приватновласницької (селянина Є. Довбні), 44,03 церковної.
Є відомості і про кількість жителів села. У 1890 році в Міцівцях проживало:
Православних — 607, католиків — 210, євреїв — 8. Отже загалом у селі проживало 825 жителів, однак очевидно, що ці підрахунки відносилися лише до осіб чоловічої статі. Тому справжнє число жителів перевищувало вказану цифру приблизно вдвічі. За даними В. К. Гульдмана станом на 1893 рік у Міцівцях проживало 1430 жителів. Однак напевно ця цифра занижена. Це підтверджують і дані про число жителів у 1906 році. Тоді в селі налічувалося 355 дворів, 2248 жителів обох статей, з них господарів, що мали землю — 422, і тих, що мали тільки городи — 14. В 1909 році в селі нараховувалось: православних 1451 обох статей, римо-католиків — 661 і 52 євреї. Тобто загалом в селі нараховувалося 2164 жителі. Таким чином всього за три роки чисельність жителів зменшилася на 84 особи. Можливо такий від'ємний приріст населення був пов'язаний з революційними подіями 1905—1907 років та російсько-японською війною.
Відбувалися зміни і в культурному житті Міцівець. У 1864 році в селі за рахунок держави було збудовано нову церкву. Вона була дерев'яною та мала один купол. В 1882 році в Міцівцях було засноване трикласне училище Міністерства Народної Освіти. Вже у 1897 році розпочала роботу школа грамоти для дівчаток. У 1909/1910 навчальному році у вказаних закладах навчалося 65 хлопчиків та 14 дівчаток.

</doc>
<doc id="314633" url="?curid=314633" title="Млаки">
Млаки

Мла́ки — село в Україні, у Дунаєвецькій міській територіальній громаді Дунаєвецького району Хмельницької області. Населення становить 68 осіб.

</doc>
<doc id="314634" url="?curid=314634" title="Морозів">
Морозів

Моро́зів — село в Україні, у Дунаєвецькій селищній територіальній громаді Дунаєвецького району Хмельницької області. Населення становить 592 осіб.
На південь від села розташована ботанічна пам'ятка природи «Морозівська Дача».

</doc>
<doc id="314635" url="?curid=314635" title="Мушкутинці">
Мушкутинці

Мушку́тинці — село в Україні, у Дунаєвецькій міській територіальній громаді Дунаєвецького району Хмельницької області. Населення становить 910 осіб.
У селі є школа, у якій навчається 100 дітей, дитячий садок, збудований великий костел, а також є маленька церква. Село поділяє на дві частини річка Студениця.

</doc>
<doc id="314636" url="?curid=314636" title="Нестерівці (Кам'янець-Подільський район)">
Нестерівці (Кам'янець-Подільський район)

Не́стерівці — село в Україні, у Дунаєвецькій міській територіальній громаді Дунаєвецького району Хмельницької області. Населення становить 1293 особи.
Розташоване за 10 км від районного центру, поблизу с селом проходить залізниця, станція Нестерівці.
Пам'ятник (хрест) у лісі. "В нестеровецькому лісі під час війни у 40-х роках була битва за залізницю. Бій німецьких та радянських солдатів був у лісовій долині, що має назву «Бабин яр». На визначному місці був встановлений хрест із надписами латинськими літерами. Та, на жаль, прочитати їх не можливо через руйнацію їх часом."
Давня історія села.
Перший спогад в історичних актах відноситься до кінця 15 століття, згідно з податковими списками 1493 року. Село входило до Барського староства, що підтверджувалось грамотою короля Сигізмунда, яку видано королеві Бонні.
У 1583 році в селі уже був католицький і православний священник.
На початок 17 ст. (1615—1616) селом володів Андрій Гурський, каштелян галицький, який віддавав в казну чверть прибутку.
В 1629 році селом володів Гаврило Свінцицький.
У 1733 році цим староством володіла Калиновська.
На початку 18 ст. Нестерівці з селом Ганівкою складали окреме Нестеровецьке староство.
У другій половині 18 ст. Нестерівцями володів Годський — воєвода Подільський, а після нього його дочка Кароліна, яка вийшла заміж за принца Нассау Зігена. Годський побудував у Нестерівцях палац (сьогодні це приміщення дитсадка) і посадив сад, ліс, сліди яких ледь видно й сьогодні.
У 1790 році Нестерівцями володів князь Сангушко, а в 1793 — Старшинський.
В 1817 році Російський уряд віддав село у 12-річну оренду Левинському-Тавричиському, який свої права на село віддав Оттону Чайковському.
У 1833 році Нестерівці віддані в довічне володіння генералу Олександру Кравцову, а з 1847 року його зараховано до державних володінь.
У 1890 році населення становило 2474 чол., у 1897 — 2550 чол. З яких 246 грамотних.
У 1894 році в селі відкрито церковно-приходську школу.
Протягом років сільською громадою, її духовністю та освітою опікувались священики-просвітителі: Осезар 1733—1755 рр., Березовський 1756—1774 рр., Добринський 1774—1807 рр., Матвій Коцюбинський (дід Михайла Коцюбинського) 1808—1850 рр., Коростинський, Волянський, Олександр Богацький 1894—1934 рр. та інші.
У 1908 році розпочалось будівництво залізниці Проскурів — Кам'янець-Подільський, що пролягає за 2 кілометри від села, збудовано вокзал.
Село в радянські часи.
Після 1917 року панський палац перебудовано на сільську школу у якій навчались до 1968 року.
9 січня 1923 року було створено сільськогосподарське товариство «Молодий господар». Його головою обрано Християна Митрофана Антоновича. Роки НЕПу були успішними, населення становило тоді 2670 чол.
У 1929 році утворено артіль. Роки примусової колективізації були нелегкими й залишили глибокий слід у житті й свідомості нестерівчан. 1937 рік став завершальним у проведенні колективізації.
Часи Німецько-радянської війни.
Жителі села потроху призвичаїлись до нових умов та ритму життя, але віроломний напад фашистської Німеччини зруйнував людські долі надії та сподівання. На фронт було мобілізовано майже всіх чоловіків. З них не повернулось у рідні домівки понад дві сотні.
30 березня 1944 року Нестерівці було визволено від фашистської окупації військами І Українського фронту.
Післявоєнна розруха та вихід з неї.
Відбудова розпочалась з великим ентузіазмом і вимагала значних людських зусиль, які переважно лягли на жіночі плечі. Жінки працювали трактористами, їздовими та брались за будь-яку чоловічу важку роботу у колгоспі. На кінець 50-х років колгосп, яким керував Моторний Іван Федорович став мільйонером. Було збудовано тваринницькі ферми, млин, ремонтні майстерні для сільськогосподарської техніки, сушильний тік, пилораму, сільський будинок культури, контору колгоспу. Працю колгоспників відзначено високими державними нагородами. Й надалі чималих успіхів господарство «Дружба» досягало за керівництва Колодниць кого Олексія Васильовича та Костовського Леоніда Васильовича — збудовано місцеву середню школу, дільничну лікарню, торговий комплекс, зерноочисний завод висипано сільські дороги твердим покриттям, вуличне освітлення, розпочато газифікацію населеного пункту.
Від 90-х до сьогодення.
Дев'яності роки зробили свій негативний вплив на розвиток села його інфраструктуру…
2006—2010 роки — відремонтовано приміщення дитячого дошкільного навчального закладу, газифіковано, підведено водопостачання та інші комунікації. Придбано все необхідне. То ж умови навчання і виховання відповідають високим вимогам та стандартам.
Частково відновлено втрачене вуличне освітлення, проведено ремонт сільського будинку культури.
Відкрито музей видатному землякові - заслуженому лікарю України, доктору медичних наук, професору, Миколі Петровичу Чорнобривому.
Перехід парафії з УПЦ (МП) в УПЦ (КП).
27 червня 2016 року парафії Святого Миколая с. Нестерівці та Святого Пантелеймона с. Харитонівка разом з настоятелем протоєреєм Петром Бабієм вийшли з юрисдикції УПЦ (МП) та перейшли до Хмельницької єпархії УПЦ (КП). Парафіяни на загальних зборах абсолютною більшістю голосів (236 — за УПЦ КП, 4 — за УПЦ (МП)) прийняли рішення, що у час війни з російським окупантом залишатись надалі в УПЦ (МП) — це зрада українського православ'я та свого багатостраждального народу.
29 червня 2016 року протоєрей Петро Бабій був відсторонений Кам'янець-Подільською УПЦ (МП) від богослужіння. Причиною відсторонення у єпархії назвали аморальну поведінку свого представника. Церковна громада вирішила підтримувати свого настоятеля до кінця.
4 липня 2016 року приїхали у село духівництво та віряни Кам'янець-Подільської єпархії та спровокувати конфлікт між парафіянами. Згодом ті, що залишились в УПЦ (МП) подали до суду, щоб й надалі користуватися церквою. 8 листопада 2016 року на парафію УПЦ (МП) призначений новий священник
Рішенням Господарського суду Хмельницької області від 19 квітня 2017 у першій інстанції позивач отримав відмову.
Соціальна сфера.
Діє ЗОШ 1-3 ступенів, клуб, сільська рада, ФАП.
Релігійні громади.
Релігійна громада Свято-Миколаївської парафії Кам'янець-Подільської єпархії Української Православної Церкви (МП).
Релігійна громада Святого Миколая Чудотворця УПЦ КП. Священик — Бабій Петро.
Костьол Пресвятого Серця Ісуса Христа. Священик — Віктор
Церква Євангельських Християн-баптистів. Священик — Токар Степан.
Спортивні досягнення.
Сільська футбольна команда ФК «Дружба» — восьмиразовий чемпіон Дунаєвецького району (в 70-х — 90-х роках) та дворазовий срібний призер Чемпіонату Хмельницької області. Зараз виступає на першість району.

</doc>
<doc id="314637" url="?curid=314637" title="Панасівка (Кам'янець-Подільський район)">
Панасівка (Кам'янець-Подільський район)

Пана́сівка — село в Україні, у Дунаєвецькій міській територіальній громаді Дунаєвецького району Хмельницької області. Населення становить 383 осіб; площа села становить − 0,825 км²; густота населення 464,24 осіб/км².
Разом з селом Січинці складає один старостинський округ. Центр якого знаходиться в останньому.

</doc>
<doc id="314638" url="?curid=314638" title="Балинівка">
Балинівка

Балинівка (до 2016 року — Петрівське) — село в Україні, у Смотрицькій селищній територіальній громаді Дунаєвецького району Хмельницької області. Населення становить 596 осіб.

</doc>
<doc id="314639" url="?curid=314639" title="Підлісний Мукарів">
Підлісний Мукарів

Підлі́сний Мукарів — село в Україні, у Дунаєвецькому районі Хмельницької області. Орган місцевого самоврядування — Дунаєвецька селищна об'єднана територіальна громада. Населення становить 876 осіб.
Історія.
В селі наявні сліди трипільського поселення, відомі знахідки бронзових наконечників стріл скфіського часу.
Його назва зустрічається в історичних документах вже на початку XV століття. Це були королівські землі, які спочатку входили до Барського староства, а згодом, 1665 року, увійшли до складу окремого Мукарівського староства, до якого входили 7 сіл, i яке давалося в довгострокову оренду на привілейованих умовах різним особам. Так, наприклад наприкінці XVIII століття такою володаркою Мукарівського староства була дружина відомого французького авантюриста того часу принца Шарля де Нассау-Зігена Кароліна Гоздська. Після її смерті в 1804 році та смерті принца Нассау в 1808 році, імператор Олександр I віддав Мукарівське староство в оренду на 12 років (1818–1830) Павлу Бутягіну, секретарю Російського посольства у Франції, який був одружений з прийомною дочкою принца Нассау-Зігена і Кароліни Гоздської — Єлизаветою Іванівною. Вона одержала блискучу освіту в Парижі, в салоні відомої французької виховательки пані Кампан і була більш відома в тамтешніх колах під іменем Фолос. Впродовж 1830-1842 років Мукарівське староство було у власності Кам'янець-Подільського кафедрального собору.

</doc>
<doc id="314640" url="?curid=314640" title="Пільний Мукарів">
Пільний Мукарів

Пі́льний Мукарів — село в Україні, в Дунаєвецькій міській територіальній громаді Дунаєвецького району Хмельницької області.
Розташоване по обидва берега річки Студениці за 9 км на північний схід від Дунаївців. Зі сходу межує з селом Підлісний Мукарів, із заходу з селом Ганнівка, з півдня з селом Вихрівка і з півночі з селом Ставище. Населення становить 390 осіб(2008).
За переказами село виникло біля церкви, яку перенесли з лісу на поле.
Історія.
Перша згадка про Мукарів сягає 1404 року, коли король Владислав дав Петру Шафрану величезне помістя на Поділлі — Сатанів і Зіньків з околицями, а з ними і Нижній Мукарів. Всі ці помістя згодом викупив у нього за 1 000 празьких грошей князь Вітовт. Після смерті Вітовта ці помістя передано Ягайлом польському вельможі Петру Одровонжу за військові застуги, що й підтверджено грамотою короля Владислава ІІІ у 1440 році.
В 1665 році, за королівським указом, Пільний Мукарів, Підлісний Мукарів, Татариськи, Міцівці, Сприсівка, Вихрівка, Ярова Слобідка, Нестерівці утворили особливе Мукарівське староство. Справа в тому, що останній власник Пільного Мукарова Олександр Гуменецький передав село своїй дочці Вероніці. Вона вийшла заміж за краківського каштеляна Яна Фонреля, а він зміг домогтися від короля для Польового Мукарева та навколишніх сіл статусу особливого староства Ушицького повіту.
Близько 1728 року старостою тут став Йосип Калиновський.Однак вже в 1730 році власником Мукачівського староства став литовський маршал До Кампо Сципіон. Приблизно в 1744 році староство перейшло в довічне користування до Бернарда Гоздського.
У 1785 році Мукарівське староство було придбане Принцом Нассау купівлею на 50 років емфітевтичного права володіння. Але після смерті принца, спадкоємці не змогли підтвердити права на власність, і у 1818 році власником став Бутягін, закріпивши за собою староство на 12 років. Він обіцяв сплачувати в казну четверту частину прибутку — 3788 крб. 93,5 коп.
Однак у тому ж 1818 році за право власності на Мукарівський маєток розпочалася енергійна боротьба між Бутягіним та католицькою церквою. Католицький єпископ Боргіаш Манкевич підняв чергове клопотання про пожалування маєтку, посилаючись на недостатність казенних сум, які йшли на утримання його кафедри (6 тис. крб. асигнаціями). Це питання було вирішене на користь біскупства. За імператорським указом від 2 січня 1820 року кам'янецькому єпископу як і раніше виплачували 6 тис. крб. асигнаціями і, крім того, кварту з Мукарівського староства у розмірі 3789 крб. сріблом. Бутягін формально залишався орендарем лише до 1830 року. По закінчені терміну попередньої оренди Мукарівське староство повністю перейшло до кам'янецьких єпископів, але без обов'язку з їх боку платити в казну кварту, тобто фактично на правах повного володіння. Незважаючи на опір попереднього власника кам'янецький єпископ вступив у володіння маєтком з економічного терміну, тобто 23 березня 1830 року.
За указом від 25 грудня 1841 року Мукарівський маєток був переданий в управління Міністерства державних маєтностей. В селах Мукарів Підлісний, Мукарів Польовий, Вихрівка, Сприсівка, Міцівці, Варварівка, Татариськи, Слобідка Ярова налічувалось 1475 селян чоловічої й 1487 жіночої статі, 1887 десятин орної землі в розпорядженні фільварку, 5143 десятини в розпорядженні селян, 1619 десятин лісу. 
Пíльний Мукáрів в різні періоди історії згадувався з різними варіантами назв: Nisny Mukarow (1404), Mukarow Major (1493), Makarow (1511), Мукаров (1530), Mukarow (1564), Mukarof (1630–1650), Staryi Mukarow (1758), w Makarowie Starym (1765), Mukarowce Stare (1784), Mukarow Polny (1787), Макаров-Полевой (1805), Stariy Makarow (1820), Полевой Мукаров (серед. ХІХ ст.), Мукаров-Полевой (1855), Польный-Мукаров (1888), Мукаров Польный (1893), Пільно-Мукарів (1926), Пільний Мукарів (1946).
У ХХ столітті.
У 1958 році колгосп імені Войкова об'єднано з Пільномукарівським колгоспом імені Леніна, а в 1961 році приєднано ще й колгосп імені XVI партз'їзду села Могилівка. Господарство названо «Шлях до комунізму».
Уродженці.
Григорій Улянович Яцьковський (13 (25) липня 1866 — †26 квітня 1932, Свердловськ) — український та російський релігійний діяч, богослов, випускник Київської духовної академії. У часи більшовизму — лідер консервативного єпископату РПЦ. У 1925–1928 — голова Тимчасової Вищої Церковної Ради Росії.

</doc>
<doc id="314641" url="?curid=314641" title="Притулівка">
Притулівка

Приту́лівка — село в Україні, у Дунаєвецькій міській територіальній громаді Дунаєвецького району Хмельницької області. 
Населення становить 135 осіб (з 90 дворів).
Загальні відомості.
Село лежить на річці Ушиці, річище якої на півночі проходить селом Кружківці, а на півдні — Тимків, які входять до складу сусіднього Новоушицького району.
Історія.
Засноване близько 1600 р. Іменоване раніше «Притулія», воно складалось із двох сіл — Притулівка та Хапанівка, що належали до "Миньковецької держави" кінця XVIII — поч. XIX ст. Таку назву "Притулівка" село отримало, бо в ті часи розповсюджувалась епідемія чуми і люди прийшли сюди, тікаючи від чуми. 1987 року в Притулівці було знято фільм "Циганка Аза".

</doc>
<doc id="314642" url="?curid=314642" title="Рахнівка (Кам'янець-Подільський район)">
Рахнівка (Кам'янець-Подільський район)

Рахні́вка — село в Україні, в Дунаєвецькій міській територіальній громаді Дунаєвецького району Хмельницької області. Населення становить 726 осіб.
Історія.
1662 р. Перші документальні згадки про с.Рахнівка (раніше Почапинці).
До 1807 року в Рахнівці існувала дерев`яна церква Різдва Пресвятої Богородиці, яка згоріла саме цього року.
В 1813 році на кошти парафіян збудовано мурований храм на честь Боголюбської ікони Божої Матері.
В 1859 році, зусиллями священика Феодора Курчинського та парафіян до церкви прибудовано кам'яну дзвіницю. Будівля постала невеликою будівлею, у вигляді човна, вкритим частково залізом, частково гонтою, вибілене. Іконостас оздоблено в 1871-1872 рр. — чотириярусних, пофарбований в зелений колір під мармур. Також в храмі зберігається ікона Божої Матері, шанована серед вірян як чудотворна.
У 1888 році маєток в Рахнівці отримав колишній генерал-майор Олександр Корф (1841-1898, Варшава). Барони Корфи  рід на Дунаєвеччині знаний з XVIII ст. Були меценатами і просвітниками - у Рахнівці та Пільному Мукарові звели за свій рахунок школи.
1910-го року родина Корф будує новий палац. Господаркою на момент побудови палацу була Єлизавета-Софія Корф. До цього часу в Дунаївцях розповідають про її званий обід з фаршированими раками влітку 1915 р. на честь вдалого завершення навчального року в рахнівецькій трикласній школі — учнів у ній на той час було аж дев'ятеро).

</doc>
<doc id="314643" url="?curid=314643" title="Рачинці">
Рачинці

Ра́чинці — село в Україні, в Дунаєвецькій міській територіальній громаді Дунаєвецького району Хмельницької області. Населення становить 772 осіб. 
Біля села розташований ботанічний заказник «Зарудка Зелена».

</doc>
<doc id="314644" url="?curid=314644" title="Ріпинці (Дунаєвецький район)">
Ріпинці (Дунаєвецький район)

Ріпинці́ — село в Україні, у Смотрицькій селищній територіальній громаді Дунаєвецького району Хмельницької області. Населення становить 25 осіб.
Основні відомості.
Село Ріпинці розташовано у долині на березі річки Смотрич, лівої притоки Дністра. На сході і на півдні межує з селом Криничани і з смт Смотрич. Відстань до районного центру Дунаївці 23 км і до станції Балин 9 км.

</doc>
<doc id="314645" url="?curid=314645" title="Руда-Гірчичнянська">
Руда-Гірчичнянська

Руда-Гірчичнянська — село в Україні, в Дунаєвецькій міській територіальній громаді Дунаєвецького району Хмельницької області. Населення становить 136 осіб, (за переписом 2001 року - 176 осіб).
Географія.
Селом тече річка Безіменна.
Річ Посполита.
Руда-Гірчичнянська заснована на початку XVIII століття на гірчичнянських землях збіднілими дрібнопомісними шляхтичами, які на чиншовому праві володіли тут частиною землі. Перша назва села — Руда-Польова. Протягом першої половини XVIII століття Руда-Гірчичнянська перебувала у складі Камʼянецького староства Подільського воєводства Речі Посполитої і належала родині Гумецьких.
Наприкінці XVIII століття утворилося окреме Гірчичнянське староство, до якого ввійшли Гірчична (вона тоді йменувалася містечком), Руда-Польова (Руда-Гірчичнянська) та Слобідка-Гірчичнянська. Гірчичнянське староство проіснувало до 1793 року.
З 1806 року село входить до складу Дунаєвецької волості Ушицького повіту Подільської губернії.
Російська імперія.
Після приєднання Поділля до Російської імперії Катерина ІІ подарувала у 1795 році Гірчичну з присілками Рудою-Гірчичнянською та Слобідкою-Гірчичнянською Степану Васильовичу Начеріну. У 1809 році йому за це помістя заплатив 112 тисяч карбованців баговицький староста Ф. Ф. Вейнгард. Через 4 роки Руда-Гірчичнянська з Гірчичною переходить у власність Терези Граб'янки (з роду Страдницьких). В 1852 році її онук — Фелікс Граб'янка продає села Вільгельму Залевському, потім тут мешкали його сини Сигізмунд та Казимир Залевські. Згодом Руда-Гірчичнянська належала вдові Казимира Залевського Ядвізі та його сину — Фадею, а також сину Сигізмунда Залевського — Віктору. Тут вони збудували палац, залишки якого збереглися донині, заклали гарний парк з алеями. На місці колишніх алей височать віковічні сосни. Від самого парку залишилося небагато дерев.
На початку ХХ століття Руда-Гірчичнянська була вже значним поселенням. Згідно зі статистикою, тут у 1909 році мешкало 749 осіб.
Роки української революції.
З грудня 1917 року Руда-Гірчичнянська під владою військ Центральної Ради, з січня 1918 року – зайнята військами більшовицької армії. У лютому 1918 року захоплена австро-німецькими військами, у другій половині листопада 1918 року звільнена військами Директорії. У квітні 1919 року зайнята військами більшовиків, у червні 1919 року тут перебувають війська Симона Петлюри, у липі 1919 року – війська Української Галицької Армії. В грудні 1919 року село захоплене польськими військами, а в кінці листопада 1920 року – Червоною армією.
Радянський період.
У Руді-Гірчичнянській, одному з перших сіл на терені Дунаєвеччини, ще у травні 1921 року було організовано сільськогосподарську артіль імені 1-го травня. Тринадцять селянських сімей усуспільнили 52 десятини землі. Згодом ця артіль на початку 30-х років перетворилася у рудогірчичнянський колгосп імені Калініна. В 1924 році в селі створюється Рудогірчичнянська сільська рада, яка ввійшла до складу Дунаєвецького району.
Репресії.
У другій половині 30-х років розпочинаються репресії проти селян Руди-Гірчичнянської. Особливість цього села полягала у тому, що переважна більшість мешканців тут були або польської національності, або римо-католиками за віросповіданням. Тому більшості репресованим селянам приписували зв’язок із так званою Польською Організацією Войсковою (ПОВ). Річ у тому, що в середині 30-х років у Руді-Гірчичнянській під керівництвом голови правління Лук’яна Пиркатого було сформовано колгоспний кавалерійський загін. Однак коли в Руді-Гірчичнянській було виведено з ладу колгоспний млин, цей «теракт» одразу ж приписали так званій боївці ПОВ. Розпочалося полювання на невинних селян. З катівень НКВС не повернулися понад 48 мешканців села. 
Друга світова війна.
В роки другої світової війни у червні 1941 року на фронт були мобілізовані 24 мешканці села. 
Руду-Гірчичнянську окупували німецькі війська 11 липня 1941 року. За час окупації 28 мешканці було насильно вивезено на каторжні роботи до Німеччини. У 1943 році партизанське з’єднання імені Щорса під командуванням Андрія Павловича Римарчука, в ході рейду з Віньковеччини у Миньковецький та Новоушицький райони знищили в Руді-Гірчичнянській земельного коменданта Босого. 
Село визволене частинами 211-ї (887-й, 894-й, 896-й стрілецькі полки, 829-й артилерійський полк) та 70-ї (207-й стрілецький полк) стрілецьких дивізій 38-ї армії 1-го Українського фронту 29 березня 1944 року. Під час звільнення села протягом 28 – 30 березня в районі Руди-Гірчичнянської точилися запеклі бої з ворогом, село двічі переходило із рук в руки. При звільненні Руди-Гірчичнянської від ворога загинуло, померло від ран та пропало безвісти 98 радянських бійців. 
Після визволення у квітні 1944 року на фронт знову було мобілізовано ще 104 мешканців. Загалом на фронтах боролися з ворогом 128 воїнів із Руди-Гірчичнянської, 37 з них загинули в боях, померли від ран чи пропали безвісти. За проявлену хоробрість у боротьбі з ворогом на фронтах Великої Вітчизняної війни понад 90 уродженців Руди-Гірчичнянської нагороджені понад 100 бойовими орденами та медалями.
Кінець 40-х – початок 50-х років пов’язані з діяльністю на території Руди-Гірчичнянської загонів Дунаєвецького надрайонного проводу ОУН-УПА, які мали на селі свої конспіративні квартири та схрони зі зброєю та літературою.
Повоєнне життя села.
В 1951 році було прийнято рішення про об’єднання малокужелівського колгоспу імені Кірова та рудогірчичнянського колгоспу імені Калініна для підвищення ефективності сільськогосподарського виробництва. Цього ж року Рудогірчичнянську сільську раду приєднують до Малокужелівської сільської ради. Руда-Гірчичнянська стає бригадним селом (бригада № 2 та ферма № 2) малокужелівського колгоспу.
У 2002 році на базі рудогірчичнянських та малокужелівських земель утворюється СТОВ «Вікторія», яке ще проіснувало до 2007 року. Селяни Руди-Гірчичнянської займаються здебільшого веденням домашнього підсобного господарства, яке тут має свою специфіку; більшість мешканців масово займаються вирощуванням капусти на продаж.
Нині у Руді-Гірчичнянській мешкає 136 осіб. Тут є продовольча крамниця, фельдшерсько-акушерський пункт, з 2008 року діє українська православна церква Київського патріархату Почаївської Ікони Божої Матері. 8 листопада 2013 року село було газифіковано.

</doc>
<doc id="314646" url="?curid=314646" title="Рудка (Дунаєвецький район)">
Рудка (Дунаєвецький район)

Ру́дка — село в Україні, у Смотрицькій селищній територіальній громаді Дунаєвецького району Хмельницької області. Населення становить 859 осіб. Село розташоване на річці Двоятинці.
Свідчення очевидців голодомору 1930—1933 років.
ВОЗНЮК Емілія Францівна, 1927 року народження, с. Рудка, Дунаєвецький район. Записала Бардецька Г. М., директор Рудського СБК, 23.02.2008 р.
"«В 1933 році, коли почався голод, мені було всього 6 років. В людей забирали все. В нас тоже забрали: корову, коней, харчі, знайшли клуночок пшона і той забрали. Тато з мамою змушені були піти на роботу в радгосп (на Бевуз). Я із своєю двоюрідною сестрою також ходили на ту роботу з батьками, для того, щоб поїсти. Ми брали із собою порожні горнятка. Там у радгоспі батькам давали обідати, а мама з татом половину надливали нам у горнятка. А ми з сестрою трошки їли, решту залишали, бо в дома ще молодші братик і сестричка теж хотіли їсти. Навесні прожити було краще. Яке було смачне з липи листя. А бруньки з липи варили на окропі, як вермішель. Цвіт подорожника нарізали, їли з цукром, який по чуть давали в радгоспі батькам. Навесні також збирали мерзлу картоплю, перебирали і мама пекла пляцочки (паляниці). А ті, котрі їли лободу, від неї пухли. Багато в селі померло людей від голоду, особливо ті, хто не хотів вступати в колгосп.»"
СІРА Любов Григорівна, 1927 року народження, с. Рудка, Дунаєвецький район.
"«Тих люди, які не хотіли йти в колгосп, розкуркулювали, забирали все, що було в господарствах. В нас розшили верх в хаті, а сніпки позабирали на підводу і вивезли. В хаті в скрині зберігали одежину, але прийшли активісти села і забрали все із скрині, а я якось встигла непомітно вкрасти дві хустинки і вовняну верету, що і залишилося нам. Кругом витрясли все зерно, а трошки сховали в баночку, то Коваль Федосько таки її знайшов і забрав. Подушки забрала Саверка, яка теж була в бригаді активістів. Ми з братом ходили в поля по лободу, рвали в торбинки, а мама в дома вже варила. Так виживали. Коли дозрівало жито, то якось тихцем його рвали у полі, сушили і їли смажене зерно. Збирали пшеницю, терли і пекли пляцочки (паляниці). Коли в полі підростали бурячки, то ми з братом Іваном ходили в поля і рвали бурячиння, приносили до дому, а" "мама варила бурячанку. В селі також були люди, які за 20 копійок могли навести бригаду до тих, хто закопував на подвір'ї зерно. В нас таким чином перекопали все подвір'я, бо хтось їм сказав, що тато закопав зерно. А тим, хто пішов до колгоспу, то привозили по 2 безтарки, по безтарці (віз) зерна, так що ті люди жили краще і не так голодували.»"
КОВАЛЬ Ольга Василівна, 1918 року народження, с. Рудка, Дунаєвецький район.
"«Були страшні роки, дуже хотілося їсти. Мені тоді було 14 років. Люди пухли і вмирали з голоду. Щоб хоч чогось поїсти, рвали лободу, добавляли трошки гречки, а ще якусь полову і мама пекла пляцки (паляниці). Коли ходили в поле сапати кукурудзу, бо мали 6 га поля, то брали такий обід: пляцок, глечик з молоком і великий жмут зеленої цибулі. Вдома ми мали в господарстві корову, вівці, коні. Брат написав заяву, щоб вступити до колгоспу. Але мама плакала, тому брат пішов та й забрав заяву назад. Тоді бригада із Ковалем Федоськом прийшли і забрали все дощенту господарство і все, що було в горшках чи десь в закутках із харчів. За колоски, які були вкрадені у полі судили. Але ж люди старалися хоч скілька колосків сховати за пазуху, коли на полі жали чи в'язали урожай хліба. Лободу треба було шукати, бо люди переважно нею живилися."
Записала Бардецька Г. М., директор Рудського СБК, 23.02.2008 р.
Уродженці села Рудка полеглі в період II-ї Світової Війни.
9 квітня 1944 року чоловіків і села Рудка мобілізували до війська. Більшість із них загинули на теренах Польщі, при форсуванні річки Вісла, поховані у братських могилах і числяться у списках невідомих солдат або ж зниклими безвісти.
Нагороджені воїни II-ї Світової Війни.
Бомк Микола Васильович (1908-16.09.1944) — загинув. Первинне місце поховання воеводство Кельце, Иваничский у., вост. окр. с. Янчица, мог.N 12.. Перепохований у Тарнобжегское воеводство, Сандомеж, ул. Мицкевича. Нагороджений медаллю «За відвагу».
Бугерко Дмитро Климентійович (1919 р.н.) — Нагороджений медаллю «За відвагу»
Бугерко Василь Трофимович (1906 р.н.) — спочатку числився у списку зниклих безвісти, пізніше знайдений. Нагороджений медаллю «За відвагу»
Кіс Іван Якович (1914-04.1945) — ймовірно 17.04.1945 загинув. Похований на меморіалі — Катовицкое воеводство, Водзислав Спенски, ул. Таргова-ул. Взгуже. Нагороджений Орденом «Слави III ступеню» та медаллю «За відвагу»
Курій Йосип Васильович — Нагороджений орденом «Червоної зірки»
Кинаш Василий Кириллович (1909) — Медаль «За бойові заслуги», медаль «За відвагу»
Кинаш Іван Кирилович (1921-29.03.1945) — загинув. Первинне місце поховання Угорщина, південно-західна околиця села Цірак. Перепохований, ймовірно діло угорського червоного хреста № Beledre 806/ 82
Кинаш Федор Степанович — Медаллю «За відвагу», медаллю " Медаллю «За бойові заслуги»
Сірий Іван Сергійович
Стельмах Анатолій Константинович
Токарчук Нікіфор Іванович (1904-04.1945)
Топографічні карти.
PODOLIA PALATINUS — Бопланівська карта Поділля.
Amsterdam, Covens &amp; Mortier, 1720-41.Атлас України.
Карта з атласу Речі Посполитої XVI—XVII століть на Землі Руські (Rudka)
Генеральна карта Подільської губернії 1821 р.
Польська карта 1929 р. М 1:300 000 
Карта Подільської Губернії 1898 р.
Архівні фонди.
Центральний державний історичний архів України, м. Київ (ЦДІАК України).
1739—1794 рр.. — Фонд 224 Опис 1 Справа 1101, 257 стр. — Метрична книга церкви Святого Архангела Михаїла с. Рудка Кам'янецького повіту Подільського Воєводства 
1848 р. — Фонд 442 Опись 1 т. 5 Дело 7653 — Дело о покушении на самоубийство однодворца с. Рудки Каменецкого уезда Подольской губ. Витковского после убийства им своей жены. 1848г. 11 листов 
Державний архів Хмельницької області, м. Хмельницький.
Свято-Михайлівська церква 1799—1906 рр. (с. Рудка, Кам'янецького пов., Смотрицької вол., Подільська духовна консисторія)
Народження, Шлюб, Смерть:
Сповідальні відомості:
Смотрицький костьол 1840—1914 рр. (м-ко Смотрич, Зіньковецький деканат)
Народження, Шлюб, Смерть:

</doc>
<doc id="314647" url="?curid=314647" title="Сивороги (Кам'янець-Подільський район)">
Сивороги (Кам'янець-Подільський район)

Сиворо́ги — село в Україні, в Дунаєвецькій міській територіальній громаді Дунаєвецького району Хмельницької області. Населення становить 465 осіб.

</doc>
<doc id="314648" url="?curid=314648" title="Синяківці">
Синяківці

Синякі́вці (давня назва "Симяків", з першої половини XVI століття — "Семаківці", з 1565 року — "Синяківці") — село в Україні, в Дунаєвецькій міській територіальній громаді Дунаєвецького району Хмельницької області. Населення становить 314 осіб.
Походження назви.
Синяківці розкинулися на двох пагорбах, на одному із них, в кінці села (тобто на східній окраїні) було багато синіх озер, де водилася риба. Від цих синіх озер і пішла назва села. Сині озера в кінці села — Синяківці. 
Згодом зі зміною ландшафту сині озера зникли. Проте і зараз навіть у посушливе літо земля тут зберігає вологу, постійно зеленіє трава. 
На наявність синіх озер вказує і мікропотонім Озеро, який знаходиться на східній окраїні одного із пагорба. В озерах на той час була дуже чиста і прозора вода, у якій віддзеркалювалося синє небо, тому їх називали синіми.
Згідно з орфографічним словником назва села «Синяківці» (множина) у родовому відмінку має форму «Синяківців», давальному — «Синяківцям», знахідному — «Синяківці», орудному — «Синяківцями», місцевому — «в Синяківцях» та кличному — «Синяківці». Однак, серед мешканців краю в цілому існує стала традиція відмінювати назву села в родовому відмінку як «Синяковець».
Символіка.
Герб.
У зеленому щиті з срібною хвилястою базою лазурове понижене увігнуте вістря, в яке по сторонам із щита виходять два срібних розширених хрести з подовженим нижнім раменом, в центрі — золота виноградна лоза в стовп, супроводжувана угорі золотим усміхненим сонцем з шістнадцятьма променями, прямими і хвилястими поперемінно. В правій частині щита три срібних рала вістрями догори, два і одне, в лівій срібні граблі у стовп, зубцями догори. Щит вписаний в декоративний картуш і увінчаний золотою сільською короною. Унизу картуша напис «СИНЯКІВЦІ» і дата «1386». Автор — О.Мельник. Герб не затверджений сесією міської ради.
Прапор.
На синьому квадратному полотнищі від верхніх кутів до середини нижнього пруга виходить зелений трикутник, на якому жовта вертикальна виноградна лоза з гронами. Над лозою жовте усміхнене сонце з шістнадцятьма променями, прямими і хвилястими поперемінно, по сторонам від якого по срібному розширеному хресту з подовженим нижнім раменом. Прапор не затверджений сесією міської ради.
Географія.
Територія.
Територія сільських земель розташована досить компактно. Її протяжність із заходу на схід становить близько 7 кілометрів, з півночі на південь – 4,5 кілометри. Площа Синяківців 184,1 гектари, в тому числі 76,3 гектарів – це землі у власності громадян, 14,9 гектарів – землі загального користування та 81,4 гектарів – резервні території. Площа Синяківських земель становить 1475,3 гектарів (включаючи 339,0 гектарів земель лісів Кам’янець-Подільського лісгоспзагу), з них 516,5 – орні землі, 124,6 – сільські ліси, 25,1 – сади, 93,7 – луки та пасовища і 192,3 – інші землі.
У Синяківцях нараховується 5 вулиць загальною довжиною 7,5 кілометрів, зокрема:
Географія.
Синяківці розташовані на заході України, на півдні Хмельницької області, в північно-східній частині Дунаєвецького району. Землі Синяківців межують: на півночі – із землями Сприсівки та Ярової Слобідки, на північному сході – із землями Гути-Морозівської, на сході та південному сході – із землями Малої Кужелівки, на півдні – із землями Руди-Гірчичнянської, на заході – із землями Гірчичної, на північному заході – із землями Варварівки. 
Через Синяківці проходить автомобільна дорога Сивороги – Ярова Слобідка. Село розташоване за 9 кілометрів на північ від автомобільної дороги Гуків – Дунаївці – Могилів-Подільський. Найближчі села: Мала Кужелівка – за 2 кілометри; Ярова Слобідка – 3 кілометри; Сприсівка – 3 кілометри; Руда-Гірчичнянська – 4 кілометри; Варварівка – 4 кілометри; Підлісний Мукарів – 7 кілометрів. Відстань від Синяківців до районного центру – міста Дунаївці 20 кілометрів, до обласного центру – міста Хмельницький 88 кілометрів (через Дунаївці, через Підлісний Мукарів та Міцівці – 68 кілометрів), до Києва – 473 кілометри (через Дунаївці та Хмельницький, через Нову Ушицю, Бар, Вінницю – 403 кілометри). Найближча залізнична станція - Дунаївці на лінії Гречани – Кам’янець-Подільський розташована за 20 кілометрів (через Підлісний Мукарів, через Дунаївці – 37 кілометрів).
Рельєф.
Село розташоване в центральній частині Подільської височини (Придністровська височина), у верхів’ї річки Синявки (правої притоки Ушки, басейн Дністра). В тектонічному плані Синяківці знаходяться на Волино-Подільській плиті, яка утворилася в епоху каледонської складчастості. 
Територія села – підвищена хвиляста лесова рівнина, порізана ярами та балками. Пересічні висоти становлять 220 – 300 метрів над рівнем моря. Абсолютна висота – 326 метрів над рівнем моря. Амплітуда висот становить 126 метрів.
До несприятливих природних процесів, що проявляються на території сільських земель належать площинний змив, карстоутворення та лінійна ерозія (утворення ярів та балок).
Корисні копалини.
На території сільських земель Синяківців є поклади корисних копалин осадового походження. Вони представлені в основному нерудними корисними копалинами, які використовують у будівництві. Це зокрема глини, піски, пісковики, будівельний камінь. В долині річки Синявки є поклади фосфоритів - корисних копалини осадового походження, котрі сформовані головним чином з фосфату кальцію (Ca3(PO4)2), однак вони тут не видобуваються. 
Також в долині річки Синявки є чимало джерел мінеральних вод.
Клімат.
Клімат в Синяківцях помірно континентальний. Пересічна температура січня — ‒5,6˚, липня — +18,9˚. Радіаційний баланс 40-45 ккал/см², сумарна сонячна радіація 100-105 ккал/см², кількість сонячного сяйва 1900-2000 годин в рік. Сума активних температур (вищих 10°C) - 2600°. Чило днів з температурою повітря вище 15°C - 110, число днів з температурою повітря від 5°C до 15°C - 95. Середня тривалість безморозного періоду становить 170 днів на рік. Опадів випадає близько 560 міліметрів на рік.
Село належить до вологої, помірно теплої агрокліматичної зони (Передкарпатський вологий, теплий район). Ґрунтові та агрокліматичні ресурси сприяють розвитку у селі сільського господарства та рекреаційної діяльності.
Поверхневі та підземні води.
Територія села та сільських земель належить до басейну Дністра, однак частина поверхневих вод впадають в річку Студениця, а більша частина — в річку Ушицю, котрі є лівими дністровськими притоками. 
В Синяківцях бере початок та протікає селом із заходу на схід річка Синявка, права притока Ушки. Довжина річки становить 7 км. Річка має шість невеликих приток, з них дві притоки — ліві (довжиною 0,1 км та 0,9 км) та чотири притоки — праві (довжиною 0,15 км, 0,45 км, 0,2 км та 0,6 км). У верхній течії Синявки на її лівій притоці створено ставок, площею 0,2 га. Інший невеликий ставок, площею 0,1 га створено в середній течії Синявки.
На південному заході синяківських земель бере початок річка Гнідка (ліва притока Студениці), яка протікає сільськими полями із заходу на схід і в селі Гірчична впадає в Студеницю.
В долині Синявки є чимало джерел мінеральних вод.
Ґрунти.
На території Синяківців та їх земель переважають ясно-сірі, сірі та темно-сірі опідзолені, глеюваті, середньо- та слабозмиті, середньо- та важкосуглинкові ґрунти. В долині річки Синявки та її приток переважають дерново-карбонатні, слабо розвиті, легкосуглинкові ґрунти, а також – лучно-болотні та делювіально-балкові ґрунти.
Рослинний світ.
Рослинний світ Синяківців представлений лісовими та лісостеповими видами рослинності. Тут переважають грабово-дубові ліси, в яких чітко виділяється ярусність. Верхній ярус утворюють дерева, середній ярус (підлісок) — кущі, нижній ярус — трав'янисті рослини, гриби. Основні лісоутворюючі породи дерев — граб і дуб, ростуть також клен, ясень, липа, сосна, ялина, береза, вільха, берест, осика. Серед підліску росте ожина, шипшина, барбарис, ліщина, малина, бузина. Навесні в лісах першими зацвітають підсніжники, печіночниця, ряст, медунка, анемони. Пізніше — конвалія, фіалки, купина, любка. Влітку під деревами вегетують лише вологолюбні, тіньовитривалі рослини — папороті, мохи, копитняк. Інші трав'янисті рослини ростуть на галявинах і узліссях. Серед них: звіробій, деревій, валеріана, ромашка, іван-чай. У лісах багато грибів.
Крім лісів на території Синяківців є також полезахисні та берегоукріплюючі насадження, представлені в основному такими видами, як акація біла, берест, маслинка вузьколиста тощо. 
Загалом лісами вкрито 463,6 гектари сільських земель. Лісистість території становить 31,42%.
До лісових масивів безпосередньо прилягає степ, проте він не займає великих площ, тому що його змінили агроценози. Майже всі ділянки розорані й зайняті різноманітними сільськогосподарськими культурами (пшениця, ячмінь, ріпак, кукурудза, соняшник та інші). Степова природна рослинність (різнотрав'я) збереглася на схилах балок, берегах річок. Доволі великі площі в лісостепу зайняті луками. Суходільні луки розташовані на вододілах річок і їхніх схилах.
Фізико-географічне районування.
Синяківці розташовані в межах зони широколистих лісів Західноукраїнської лісостепової фізико-географічної провінції, Середньо-Подільської фізико-географічної області, Верхньоушицького фізико-географічного району. Тут переважають луко-широколистянолісові височинні розчленовані та терасові рівнинні східноєвропейські ландшафти. В долині річки Синявки трапляються заплавні лучно-болотні ландшафти. Вони розташовані на денудаційно-акумулятивних лесових рівнинах. 
Населення.
За чисельністю населення Синяківці протягом ХХ століття належали до середніх сільських населених пунктів. Чисельність населення тут аж до 70-х років ХХ століття коливалася в межах більше 500 осіб. Протягом ХІХ - першої половини ХХ століття число мешканців Синяківців постійно зростала і цей процес тривав аж до Другої світової війни. Із середини ХХ століття відбувається процес депопуляції населення, причому до кінця століття він значно посилився. 
Згідно Всеукраїнського перепису населення 2001 року у Синяківцях мешкало 314 осіб. Національний склад населення однорідний. Українці становили 98,7% від загальної кількості. З інших національностей у Синяківцях проживали росіяни (1,3%). Більшість мешканців села - 99,6% розмовляли та вважали своєю рідною мовою українську мову.
Природний приріст населення - від'ємний (коефіцієнт смертності значно перевищує коефіцієнт народжуваності). Сальдо міграції також від'ємне.
За віковою структурою населення Синяківців розподілялося наступним чином: 
Згідно Всеукраїнського перепису населення з 314 мешканців Синяківців 136 осіб - це чоловіки та 178 осіб - жінки. Жіноче населення складало 56,59% від загальної кількості, а чоловіче - лише 43,41%.
За віросповіданням переважна більшість мешканців Синяківців є православними (близько 82% усіх мешканців села). Значно меншими конфесіями в селі є римо-католики та євангельські християни-баптисти.
Густота населення Синяківців становила 21,28 осіб/км2, що значно нижче, ніж середня густота в Дунаєвецькому районі, Хмельницькій області та Україні.
Зміна кількості населення Синяківців
Топоніми села.
Село Синяківці складається з таких історично сформованих частин села: Вільнички, Гора, Долина, Кінець, Кут, Озеро, Садиби. Крім того, до складу синяківських земель входять такі частини: поля – Аеродром, Бам, Корчівка, Середній пас, Шовковиця; ліси та лісові урочища – Ворона, Дубина, Загорода, Мохняк, Мулярів яр, Мусірак, Мучула, Стінка, Шкварин тощо.
Історія.
Перша згадка про село.
Перша назва села Симяків. Воно вперше згадується у жалуваній грамоті литовського князя Вітовта його слузі Василю Карачевському на село Симяків 15 серпня 1386 року. Також у цій грамоті згадуються ліси Шкварин та Мусірак, а також річка Джурджова (нині - Синявка). Згодом назва села трансформувалася у Семаківці, а пізніше - Синяківці. Родині Карачевським Синяківці належали понад 300 років.
Фрагмент жалуваної грамоти Вітовта його слузі Василю Карачевському на село Симяків:
Адміністративно-територіальна приналежність.
З 1386 р. (час першої згадки) - до 1434 р. - у складі Великого Князівства Литовського.
1434-1596 рр. - у складі Подільського воєводства Королівства Польського.
1538-1793 рр. — у складі Барського староства Подільського воєводства Речі Посполитої. 
1672—1699 рр. — у складі Османської імперії, в межах Зіньківської нахії Барського санджаку Подільського еялету.
1793—1917 рр. — у складі Російської імперії. 
1795-1796 рр. - у складі Подільського намісництва. 
1796-1923 р. - у складі Мукарівської волості Ушицького повіту Подільської губернії.
1918—1920 рр. — у складі Української Народної республіки.
1922–1991 рр. — у складі УРСР СРСР. 
З 7.03.1923 р. — Малокужелівська сельрада Новоушицький район Кам'янецької округи Подільської губернії. 
З.06.1925 р. — Малокужелівська сельрада Миньковецький район Кам'янецької округи. 
З 13.06.1930 р. — Малокужелівська сельрада Миньковецький район Проскурівської округи. 
З 2.10.1930 р. — Малокужелівська сельрада Миньковецький район УСРР. 
Протягом 3.02.1931-26.02.1935 рр. - у складі Малокужелівська сельрада Новоушицького району.
З 9.02.1932 р. — Малокужелівська сельрада Новоушицький район Вінницької області.
З 4.05.1935 р. — Синяковецька сельрада Миньковецький район Кам'янецького прикордонного округу Вінницької області. 
З 22.10.1937 р. — Синяковецька сільська рада Миньковецький район Кам'янець-Подільської (з 4.02.1954 р. Хмельницької) області.
Липень 1941 — березень 1944 рр. — Миньковецька управа, Дунаєвецький ґебітскомісаріат, генеральна округа «Волинь-Поділля», Райхскомісаріат Україна.
З 27.01.1959 р. — Малокужелівська сільська рада Дунаєвецький район Хмельницької області УРСР. 
З 24.08.1991 р. — Малокужелівська сільська рада Дунаєвецький район, Хмельницька область, Україна. 
З 15.08.2015 р. - Малокужелівський старостинський округ Дунаєвецької міської ОТГ Хмельницької області, Україна.
З 21.07.2020 р. - Малокужелівський старостинський округ Дунаєвецької міської ОТГ Кам'янець-Подільського району Хмельницької області, Україна.
Річ Посполита.
Протягом XV—XVII століть село входило до складу Барського староства. У люстрації 1565 року згадуються 7 мешканців села (чоловіків): Гарнута Волох, Брайко Угрінич, Стецько отаман (староста), Карпо, Михайло, Грицько та Василь Тинчени.
У 1623 році Семаківці переходять до польських шляхтичів Бжозовських, а з 1634 року село уже записане на Луку Казимира Мясковського, який пізніше продає село чернечому ордену єзуїтів.
Село часто зазнавало спустошливих нападів татар. З цими спустошеннями пов'язана назва урочищ Мучула — місце, де татари мучили синяківських людей та Шкварин — після татарського спустошення на місці поселення залишилися лише згарища — шквари. За переписом 1662 року Семаківці вказані знову як спустошене село. У приписному селі Ботвині, заснованому у другій половині XVI століття, яке належало тоді шляхтичу Мишковському, за даними 1662 року нараховувалася всього одна садиба.
У XVII столітті Синяківці разом із сусідніми селами Великою Кужеловою та Малою Кужелівкою стають єзуїтською власністю і належать цьому польському єзуїтському ордену аж до 1773 року.
Народно-визвольна війна українського народу проти польсько-шляхетського поневолення зачепила Синяківці на початку серпня 1648 року. Часті напади польсько-шляхетських військ, а потім і загонів кримського хана Іслама Гірея ІІІ завдало великих збитків селу. В кінці жовтня 1654 року сюди вдерлося польське військо, якому було дано наказ «вогнем і мечем» знищувати подільські села та хутори. Такі безкінечні військові дії призвели до повного спустошення Синяковець, що засвідчують дані подимного тарифу 1661 року.
Османська імперія.
У серпні 1672 року Синяківці захопило військо османського султана Магомета IV і село аж до 1699 року входить до складу Зіньківської нахії Барського санджаку Подільського еялету Османської імперії. 27-річне володарювання турків негативно вплинуло на долю Синяковець. У османському реєстрі подільських земель — 383-х сторінковим Defter-i Mufassal-i Eyalet-i Kamaniçe, котрий зберігається у Başabakanlik Arşivi — Стамбульському Архіві уряду прем'єра міститься перелік податків та поголовний список платників податків станом на 1681—1682 роки. В списку населених пунктів Кам'янецького ейялету згадується 31 населений пункт Дунаєвеччини, в тому числі і село Синяківці (Sїnakofçi), які на той час повністю обезлюдніли.
Російська імперія.
В другій половині XVIII століття Синяківці разом із Малою Кужелівкою переходять до Барської едукаційної комісії — керівного органу просвіти Речі Посполитої. Згодом едукаційна комісія продає ці села родині польських шляхтичів Шидловських. У 1793 році, після другого розподілу Речі Посполитої, Синяківці ввійшли до складу Російської імперії. Протягом 1793—1796 років село перебуває у складі Подільського намісництва, а з 1796 року — Ушицького повіту Подільської губернії. З 1806 року, коли в Україні утворюються волості, Синяківці входять до Мукарівської волості Ушицького повіту.
1823 року Йосип Францішек Вільчевський купує у Шидловських колишню власність єзуїтів Велику Кужелову, Малу Кужелівку та Синяківці.
Польський шляхтич Йосип Францішек Вільчевський (1781—1858) облаштовує своє родинне гніздо у Великій Кужелові, у нього народжується 10 дітей: сини Титус-Фелікс Даніель, Станіслав-Ян, Леон, Йосип-Калясантій Ян-Дуклан, Францішек, Михайло, Ян-Болеслав Целестин, Прокіп-Юліус та доньки Барбара і Софія. Синяківці дістаються двом синам — Калясантію та Францішку Вільчевським. По смерті Калясантія Вільчевського частина села переходить до його племінників Кароля та Рудольфа Вільчевських — синів Станіслава. Однак у 1902 році Рудольф продав свою частину спадку своєму брату Каролю, отримавши від нього 5900 карбованців.
У Кароля Вільчевського, який одружився з Ганною Абрагович народилося семеро дітей: сини Станіслав-Каєтан, Стефан, Мар'ян та доньки Соломія, Гелена, Генріка та Єва. Всього у Кароля Вільчевського нараховувалося 158 десятин землі в селі Синяківці. У 1908 році він придбав собі ще помістя у селах Балакири та Пільний Олексинець і поперемінно там мешкав.
Інший власник Синяківців — Францішек Вільчевський мав тут 422,71 десяти землі. Він жив у маєтку у Великій Кужелові, де у нього народилося троє дітей: сини Болеслав Йосип, Цезарій Віктор та донька Тереза.
Вільчевські розводили великі отари овець, а вовну продавали фабрикантам у Дунаївці. Мешканці Синяковець були схильні до землеробства, однак землі було мало, тому переважна більшість їх змушена була йти працювати у наймити, або виїжджати із села на заробітки.
Умови життя в Синяківцях були значно гіршими, ніж у Малій Кужелівці, тому тут часто виникали епідемії.
На початку ХХ століття (1909 рік) у Синяківцях мешкало 608 чоловік (із них 407 були православними та 2 сім'ї — євреї).
Синяківці у роки Першої світової війни.
В роки Першої Світової війни 1914-1918 років 28 чоловіків із Синяківців було мобілізовано до російської армії. Вони приймали участь у багатьох битвах, отримували поранення і гинули. Згідно військових архівів відомо імена двадцяти восьми мешканців Синяківців, котрі воювали у складі російських військ. Тринадцять солдат в боях отримали поранення та контузії, троє - пропало без вісти, один потрапив у полон, а Скригітель Степан Васильович загинув в бою 27.09.1915 року. 
Село в роки Української революції.
Протягом 1917—1920 року неодноразово змінювалася влада на селі. У грудні 1917 року в Синяківцях перебувають війська Центральної Ради, в січні 1918 року — війська більшовиків, в лютого 1918 року — австро-німецькі війська. В листопаді 1918 року село займають війська Директорії.
У Державному архіві Хмельницької області є документи, які відображають події 1918 року на селі, зокрема журнал «Село», видання Подільської губернської народної Управи, до якого письмово зверталися мешканці Синяківців і описували своє нелегке життя: 
 
В квітні 1919 року війська більшовиків знову зайняли Синяківці. В перших числах червня 1919 року село визволили війська Симона Петлюри. У липні 1919 року перейшовши річку Збруч, в районі Дунаївці — Дем'янківці — Синяківці — Мала Кужелівка — Мала Побіянка — Голозубинці зосередився ІІ-й корпус Української Галицької армії. В грудні 1919 року село захопили польські війська. Остаточно Синяківці переходять під владу більшовиків у листопаді 1920 року.
Міжвоєнний період.
З 1923 року Синяківці у складі Миньковецького (протягом 1931—1935 років — Новоушицького), з 1959 — у складі Дунаєвецького району. Синяківську сільську раду утворено 1924 року, 1955 року її ліквідовано, а Синяківці підпорядковано Малокужелівській сільській раді.
1929 року створено синяківський колгосп «Червоний клич». На початку 50-х років ХХ століття його обʼєднано з колгоспом «Червона Зірка» села Ярова Слобідка. Протягом 1951—1959 років — колгосп імені Будьонного.
Під час колективізації 12 селянських родин було розкуркулено.
Напередодні війни населення Синяківців складало 780 мешканців. Тут працював сільський клуб, продовольчий магазин, медичний пункт, початкова школа.
Червоний терор на селі.
На долю Синяківців випали надзвичайно важкі 30-ті роки ХХ століття, які поламали долі багатьом мешканцям села. Це – голодомор 1932 – 1933 років, колективізація сільського господарства, розкуркулення більш заможніших мешканців, депортація їх у Північні райони СРСР, а також репресії 1937 – 1938 років. У ті роки п'ятнадцять мешканців Синяківців зачепила тоталітарна система каральних органів радянської влади, четверо мешканців Синяківців було розстріляно у Кам’янці-Подільську, ще шістьох осіб було ув'язнено у виправні табори та двох вислано на Північ. 
Друга світова війна.
Під час німецько-радянської війни у червні 1941 року на фронт були мобілізовані 43 мешканці села. Синяківці 11 липня 1941 року окупували угорські війська. За ними в село прийшли німці. Під час німецької окупації Синяківців протягом 1942-1944 років 64 мешканці було насильно вивезено на каторжні роботи до Німеччини, з них четверо там загинули від знущань, побоїв, виснажливої праці, голоду та холоду.
Мешканці Синяківців Корчовий Василь Дем'янович, Корчовий Іван Дем'янович та Корчовий Михайло Дем'янович були учасниками сільського антифашистського підпілля, що діяло протягом 1942-1944 років в Малій Кужелівці. 
Загалом в роки Другої світової війни жертвами стали шестеро мирних мешканців Синяківців, не враховуючи тих, хто помер через хвороби, відсутність ліків та належного медичного лікування. 
Село визволене частинами 161-ї (569-й стрілецький полк, 1036-й артилерійський полк, 413-й окремий винищувальний протитанковий дивізіон) та 211-ї (887-й, 894-й та 896-й стрілецькі полки) стрілецьких дивізій 28 березня 1944 року. При звільненні Синяківців від ворога загинуло 5 радянських бійців.
У квітні 1944 року на фронт знову було мобілізовано 88 чоловіків. Загалом на фронтах боролися з ворогом 131 мешканець Синяківців, 58 з них загинули в боях із ворогом, пропали безвісти, померли від отриманих поранень та хвороб чи загинули в полоні. 
За проявлену хоробрість у боротьбі з ворогом на фронтах Німецько-радянської війни більше 75 уродженців села Синяківці нагороджені понад 120 бойовими орденами та медалями, зокрема медаллю «За отвагу» нагороджено 9 осіб, «За боевые заслуги» — 8, орденом Червоного Прапора — 1, орденом Червоної Зірки — 6, орденом Слави ІІІ ступеня — 4, орденом Вітчизняної війни І ступеня — 1.
Повоєнний період.
60-ті роки ХХ століття стали початком благоустрою Синяковець. Чималий внесок у цій справі зробив колишній голова колгоспу Михайло Дем'янович Корчовий. Саме завдяки йому у селі було впорядковано та збудовано новий центр Синяковець: збудовано великий продовольчий магазин, фельдшерсько-акушерський пункт, закладено невеликий сквер, де урочисто відкрили пам'ятник загиблим воїнам-односельчанам, посадили Алею Слави, було зроблено нову дорогу до центра села з південної частини. Завдяки Михайлу Дем'яновичу у 1975 році в Синяківцях було проведено сільський водогін, який на той час був далеко не в кожному селі. Ще наприкінці 50-х років у селі з'явилося радіо, а в 1964 році в оселях синяківчан запалали електричні лампочки. Село було телефонізоване. У 1980 році відкрито автобусне сполучення з райцентром — Дунаївцями.
1992 року колишній колгосп імені ХХІ з'їзду КПРС перетворився у сільськогосподарський виробничий кооператив (СВК) «Мрія», 1998 року СВК «Мрія» було знову реорганізоване і утворено СВК «Перемога». 2002 року села Синяківці та Ярова Слобідка вийшли із СВК «Перемога» та заснували товариство з обмеженою відповідальністю (ТОВ) «Злагода», яке 2006 року припинило своє існування.
Період відновлення Української державності.
На Всеукраїнському референдумі 1991 року мешканці Синяківців більшістю голосів підтримали утворення незалежної держави Україна (незалежність України підтримали 252 мешканці з 257, що становить 98,05%).
ХХІ століття.
21 листопада 2013 року у Синяківцях було проведено газопровід.
28 серпня 2020 року в селі проведено вуличне освітлення.
09 вересня 2020 року проведено швидкісний інтернет.
Із початком російсько-української війни мешканці Синяківців В. С. Посвященний, В. Д. Ференчук, В. С. Резніков та інші приймали участь в бойових діях та протидіяли російській агресії у Донецькій та Луганській областях України.

</doc>
<doc id="314649" url="?curid=314649" title="Січинці">
Січинці

Січи́нці — село в Україні, в Дунаєвецькій міській територіальній громаді Дунаєвецького району Хмельницької області. Розташоване на річці Тернава, за 3 км від м. Дунаївці, за 28 км від залізничної станції Дунаївці та за 75 км від Хмельницького. Знаходиться у межах історико-географічної області — Поділля. До складу січинецьої сільської ради входить також село Панасівка.
Назва.
За переказами село Січинці виникло на місці січі (побоїща) із турками або татарами.
Краєзнавець І. Кулаківський зазначає, що топоніми з суфіксом -івці вказують на вихідців з інших поселень. За структурою січинці (вони)- вихідці із Січина або Січини, які могли заселити територію сьогоднішнього села і дати йому свою назву..
Географія.
Село розташоване у Дунаєвецькому районі, на півдні Хмельницької області по обох берегах річки Тернави (притоки Дністра). Січинці межують на півночі із містом Дунаївці, Найближчими сусідніми селами є Панасівка (на півдні), Заставля (на північному заході), Чаньків (на заході), Мушкутинці (на сході).
Січинці розташовані в зоні лісостепу на Подільській височині.
Історія.
1521 р. перша документальна згадка про Січинці зафіксована в Кам'янецькій земській книзі. На момент заснування Січинці перебували у складі Королівства Польського і входили у Подільське воєводство із центром у Кам'янці-Подільському.
Після об'єднання Королівства Польського із Великим князівством Литовським, Січинці увійшли до новоствореної держави — Речі Посполитої.
1648 року розпочалась визвольна війна українського народу під проводом гетьмана Богдана Хмельницького проти польського панування. Активні військові дії, в тому числі і на території краю призвели до повного спустошення Січинець, що було зафіксовано у даних подимного тарифу 1661 року. 1672 р. гетьман Петро Дорошенко визнав зверхність Османської імперії, після чого її армія вторгнулося на Поділля. Розпочалась польсько-турецька війна (1672—1676). Після якої був підписаний Бучацький договір, згідно якого Гетьманщина переходила під владу П. Дорошенка, а Поділля відійшло безпосередньо до Османської імперії як Кам'янецький еялет. У складі якого село знаходилось до 1699 р., після чого знову повернулось до Речі Посполитої, а на його землі повернулась польська адміністрація. У 1703 р. Ян Олександр Конєцпольський віддав у заставу Січинці та ще кілька населених пунктів жидачівському мечнику Каролю Максиміліану Крузеру за 10 тисяч злотих на 3 роки, так як гроші йому були потрібні для покладеної на нього функції комісара в справі розмежування із Османською імперією та керівництва створеного ним військового загону.
У 1729—1747 рр. селом володіли князі Любомирські, а із середини 18 століття Потоцькі.
1734 або 1737 році у Січинцях була побудована дерев'яна церква святого Миколая із трьома банями.
Під кінець 18 століття власниками дунаєвецького ключа (адміністративно-територіальна одиниця у складі Речі Посполитої) куди крім Січинець входило ще 13 населених пунктів стала сім'я Красинських. 1782 р. ним володів Ян Красинський — староста опіногродський. Володіючи ключем Красинські активно запрошують іноземних колоністів, переважно німців для розбудови місцевого господарства. Саме тоді у селі будується кам'яний млин (сьогодні не працює), що поряд вулиці Річкової.
Внаслідок поділів Речі Посполитої між Австрійською імперією, королівством Пруссія та Російською імперією 1793 року Подільське воєводство увійшло до складу Російської імперії як Подільська губернія. Січинці увійшли до складу Ушицького повіту Дунаєвецької волості, яка була заснована 1797 року. Польська і полонізована шляхта у своїй більшості склала присягу на вірність Російській імперії, тому залишилася власниками маєтків. Власницею дунаєвецького ключа, у той час була Антоніна Красинська. Сім'я Красинських володіла селом до 1850 року поки Вікентій Красінський не продав його Віктору Скибневському.
У 1890-х роках парафія у Січинцях разом із жителями села Панасівки налічувала 932 прихожан. Із 40-х років до 1886 р. до січинецької парафії відносились і жителі села Воробіївка. Наприкінці 19 століття крім жителів православного віросповідання у селі проживали католики, німці-протестанти та євреї. В загальному по парафії (села Січинці, Панасівка) в 1890-х роках крім православних проживало 252 католика, 39 німців-протестантів та 11 євреїв.
Крім церкви св. Миколая на місцевому кладовищі розташовувалась ще одна церква із каменю з однією банею, освячена в честь Різдва Пресвятої Богородиці. Церква збудована 1886 року місцевим священиком Варфоломієм Георгієвичом Маниловським на могилі його дружини (вартість будівництва 4500 рублів), під церквою знаходилась фамільна усипальня. У 1890 р. на тому ж кладовищі побудована кам'яна каплиця, а під нею усипальня поміщиці вдови генерал-лейтенанта із Воробіївки баронеси Софьї Єгорівни фон-Мейдель.
У 1887 році у Січинцях була відкрита церковно-парафіяльна школа, хоча наявність школи фіксується ще у 1885 р. Того ж 1885 року населення Січинець зафіксоване у кількості 510 осіб із 74 дворами, а згідно даних перепису населення Російської імперії за 1897 рік у Січинцях проживало 763 жителі, із них 666 православного віросповідання.
Джерела фіксують, що у 19 столітті крім традиційного землеробства жителі села займалися гончарством, виробництвом возів, деякі працювали на фабриках у місті Дунаївці, торгували свійськими тваринами, у селі праювало 4 млини та 3 господарства по виробництву сукна.
1891 року дунаєвецький ключ у Броніслава Скибневського купує Василь Степанович Завойко.
Після початку першої світової війни 19 серпня 1914 року біля Січинець відбувся бій між козаками 2-го Запорозького полку Кубанського війська і австрійськими гусарами. Після бою священик В. Маниловський поховав загиблих на місцевому кладовищі.
Внаслідок лютневої революції 1917 року, що призвела до падіння монархії у Російській імперії розпочався новий етап в історії села, який характеризувався частою зміною влади. Це було спричинено радянсько-українською війною, яка тривала з 1917 по 1921 рр..
З листопада 1917 до кінця січня 1918 р. Січинці перебували у складі Української Народної Республіки (далі УНР). У лютому село окупували радянські війська. Наприкінці лютого 1918 р. за допомогою австрійських військ у село повернулась українська влада. У середині квітня 1919 р. внаслідок наступу радянських військ село знову перейшло під контроль радянської влади. На початку червня того ж року поновлено владу УНР. Критичну ситуацію на фронтах врятував перехід через р. Збруч у липні Української Галицької армії, короткий час у Січинцях перебував штаб бригад її I-го корпусу. В листопаді 1919 р. дунаєвеччину, а з неї і село окупували польські війська, які повернули край під український контроль лише у липні 1920 року. 15-16 листопада 1920 року село остаточно перейшло під контроль радянських військ, формуються радянські органи влади. Починаючи із 1922 року село входить до Союзу Радянських Соціалістичних Республік.
Із 20-х років починає діяти січинецька трудова школа, а у 1923 р. розпочинається кампанія по ліквідації неписьменності.
1923 року Січинці увійшли до новоствореного Дунаєвецького району, який з 1932 р. перебував у Вінницькій області, а з 1937 р. був включений до Кам'янець-Подільської області. В 1932 р. у селі створений колгосп.
Внаслідок штучного голоду 1932—1933 рр. влаштованого радянською владою у селі загинуло близько 56 осіб.
Під час сталінських репресій 30-х — 50-х років у Січинцях було репресовано 13 осіб: 8 з них позбавлено волі або засуджено до вислання у інші райони Радянського Союзу, двох розстріляно, а трьох через певний час утримання звільнено з-під варти.
Під час другої світової війни у липні 1941 року Січинці зайняли німецькі війська. За час окупації було знищене майже все єврейське населення Дунаєвеччини. За період війни на фронтах загинуло 69 жителів села.
31 березня 1944 року 22 стрілецький корпус Червоної Армії витіснив німецькі війська із села та зайняв його.
В 1953 р. місцева школа стає семирічною, а пізніше дев'ятирічною.
Від 24 серпня 1991 року село перебуває у складі незалежної України.
Із початком російсько-української війни жителі Січинець В. В. Анреєв, І. В. Бражняк, С. О. Кушнір та інші взяли учать бойових діях та протидіяли російській агресії у Донецькій та Луганській областях України.
Економіка.
На території села знаходиться підприємство "Айстра",яке займається роздрібною торгівлею пальним.
Також працює три продуктових магазини і кафе.
Населення.
Населення становить 975 осіб станом на 1 січня 2011, в тому числі дітей дошкільного віку 53 чол., шкільного 111 чол. та 427 чол. пенсійного віку.
Територія.
Територія села дорівнює 645,2 га на яких розміщується 287 дворів.
Освіта.
На території села розташований дитячий садок «Веселка», також Січинецька школа-гімназія.
Релігія.
Більшість населення сповідує християнство східного обряду. Невелику частину становлять римо-католики, а також баптисти, які мають тут свою церкву. Кількість прихожан 35 чоловік.

</doc>
<doc id="314650" url="?curid=314650" title="Слобідка-Балинська">
Слобідка-Балинська

Слобідка-Балинська — село в Україні, в Маківській сільській територіальній громаді Хмельницької області. Населення становить 287 осіб. 
Згідно   Подільських Єпархіальних відомостей село Слобідка – Балинська зявилося  на  початку XVIII  століття. В 1818 році тут нараховано 28  кріпосних. У 1840 році село Слобідку – Балинську  купив поміщик Янович і в його руках та  руках його спадкоємців  село  знаходилось  більше 50 років. Село знаходиться на горбах в низу протікає річка Мукша , село  межується  з с.Балин  та с.Чечельник.
У 1930 році  було відкрито  школу де навчалось 40 учнів , було мало підручників.
1932-1933 р. були важкими для людей села бо голод  підкосив не одну  сімю.
1937-1938р  відбулась  колективізація постраждали  5 сімей.
1940 році   організували  колгосп.
1941  пішли на фронт 221 чоловік  повернулись не всі, також забирали молодь до Німеччини, повернулись всі але з скаліченими  долями.
Є на території села під лісом  пагорб називається  «Монастирище», за  легендою  там був  мужський  монастир, коли  хотіли спалити його він пішов під землю.
Селяни села Слобідки – Балинської ,які там проживали в XVIII  століття були православної  віри сповідання.
У середині 70 років  XX століття були бригадним  селом Маківського  колгоспу «Україна». Село розвивалось, побудовано магазини, клуб.

</doc>
<doc id="314651" url="?curid=314651" title="Слобідка-Гірчичнянська">
Слобідка-Гірчичнянська

Слобідка-Гірчичнянська — село в Україні, в Дунаєвецькій міській територіальній громаді Дунаєвецького району Хмельницької області. Населення становить 138 осіб.
Історія.
Слобідка-Гірчичнянська заснована на початку ХVIII століття вихідцями із села Гірчична. Наприкінці ХVIII століття Слобідка-Гірчичнянська разом із селом Гірчичною та Рудою-Гірчичнянською входили до складу Гірчичнянського староства.

</doc>
<doc id="314652" url="?curid=314652" title="Слобідка-Залісецька">
Слобідка-Залісецька

Слобідка-Залісецька — село в Україні, в Маківській сільській територіальній громаді Хмельницької області. Населення становить 102 осіб.
За 2 кілометри від села Слобідка-Рахнівська в західній стороні розташувалося село Слобідка-Залісецька, заснування якого припадає на кінець XVIII ст.
Населення Слобідки-Залісецької походить від сусіднього села Залісці, оскільки навіть прізвища в селі такі, як в Залісцях. Про це підтверджують метричні довідки Залісецького костелу.
По обидва боки дороги між селами Слобідка-Рахнівська і Слобідка-Залісецька було розташоване поселення Павловщина.
За роки радянської влади, в  30-х роках, жителів цього поселення перевели в с. Слобідка-Рахнівська, а їхні помешкання зруйнували. Сім'ї Калащуків, Ужицьких, Вініцьких та інші змушені були будувати свої домівки наново.
В Слобідці-Залісецькій було організовано колгосп, який очолив Ферук С.М. В колгоспі було організовано городню бригаду, яку в 50-х роках очолив Шевчук Іван Вячеславович.
В 50-х роках колгоспи сіл Слобідка-Рахнівська та Слобідка-Залісецька об'єдналися.
В 1969 році колгоспи приєднали до Маківського колгоспу «Україна», яким керував Герой Соціалістичної праці Віталій Володимирович Стеньгач.
На даний час в селі Слобідка-Залісецька проживає 102 чол., серед яких 62 чол. працездатного віку, 11 дітей війни.
 

</doc>
<doc id="314653" url="?curid=314653" title="Слобідка-Малієвецька">
Слобідка-Малієвецька

Слобідка-Малієвецька — село в Україні, в Дунаєвецькій селищній територіальній громаді Дунаєвецького району Хмельницької області. Населення становить 153 осіб.
Посилання.
Село дуже мальовниче, через нього протікає річка Ушка, яка впадає в Ушицю. Гірська місцевість, вкрита лісами окутує село з усіх сторін, створюючи неймовірні краєвиди. У селі є продуктовий магазин, будинок культури, приватна свиноферма, будується костел.

</doc>
<doc id="314654" url="?curid=314654" title="Слобідка-Рахнівська">
Слобідка-Рахнівська

Слобідка-Рахнівська — село в Україні, в Маківській сільській територіальній громаді Хмельницької області. Населення становить 714 осіб.
Село Слобідка-Рахнівська розташовано на трасі Дунаївці  - Шатава. До Шатави в сторону Кам'янця-Подільського 5 км., а до Дунаєвець 10 км. Слобідка-Рахнівська складається з двох сіл: Гниловоди і Слобідка.
      Про Гниловоди перша відома згадка датується 1598 роком, з якої ми дізнаємося, що в цьому селі витікає річка Гниловідка. Тоді це поселення належало Івану Гурському. З інших матеріалів ми дізнаємося, що пізніше воно належало П'ясецьким, Потоцьким, а згодом – Раціборовським.
       Щодо іншої частини села, відомої як «Пошта», документів, які могли б висвітлити найдавніші часи не виявлено. З відомих можна назвати  «Труды Подольского епархиально-историко-статистического комитета» випуск IX, під редакцією священика Є. Січинського «Приходы и церкви Подольской епархии» (стр. 954), де описується Рахнівка.
        Кільком господарям з Рахнівки надали землю, щоб вони мали можливість вільно господарювати. Так появилась Слобода, Слобідка, Слобідка-Рахнівська, яка знаходиться в трьох кілометрах від села Рахнівка.
        Наше село пережило іноземний гніт за часів панування польської шляхти, османського іга. Тому, аж до кінця XIX ст. в житті переважної  більшості наших селян не сталося змін на краще. Певним аргументом на підтвердження цього є дані про кількість населення на рубежі XIX-XX ст..
        На початку 30-х років в селах с.Слобідка-Рахнівська і Гниловоди створюються два колгоспи, в яких люди працювали на славу. Саме за здане зерно пшениці Гниловодським і Слобідкорахнівським господарствами вони одними з перших в районі отримали в 1938-1939 роках автомобілі.
         В 1937 році ланка, якою керувала Вінницька Гелена Антонівна добилася врожайності цукрового буряка 500 ц. з га. Ланка та її ланкова були відзначені нагородами ВДНГ СРСР.
       Добре пам'ятають старожили 22 червня 1941 року, коли почалася війна. Наші односельчани Корчинський Іван, Білінський Леонід, Корчинський Франц, Кучинський Микола служили тоді в армії, то їм випала нелегка доля фронтових доріг. З початку і до кінця 4 роки вони були на війні, були поранені, але після закінчення війни, вони благополучно повернулися до своїх домівок. На фронтових дорогах загинуло 53 односельчани, 23 було вивезено в Німеччину. Від нелюдських умов перебування у Німеччині помер Добрянський Адольф Петрович. Напередодні визволення нашого села від німецьких фашистів було застрелено жителів Гниловід Грушковського Михайла І Жулковську Марію, котрі йшли з лісу, і їх прийняли німці за партизанів. Через 3 дні після їх розстрілу 31 березня 1944 року наше село було визволено.
     Дуже нелегко давалася відбудова зруйнованого господарства, врожаї збирали низькі, а люди знаходили в собі сили виживати в таких важких умовах. 1952-1953 роках було покрито асфальтом дорогу (траса, що проходить через село), у 1955 році в селі з'явилась електростанція, в 1956 році з'явилось радіо. Слобідкорахнівський і Гниловодський колгоспи об'єднали в один, його очолив молодий, але досвідчений працівник Богач Петро Семенович (якого на початку 60-х років обрали першим секретарем райкому партії). За часів головування Богача П.С. колгосп мав великі здобутки, почалося будівництво Будинку культури. В кінці 60-х років наше господарство приєднали до Маківського колгоспу «Україна», де головою був відомий на Хмельниччині Стеньгач В.В. за часів його головування нашому селі в кінці 80-х років було побудовано дитячий садочок, школу 1-2 ст.
        Наше село починає новий відлік доби від 24 серпня 1991 року, коли Україна проголосила свою незалежність.
        За роки незалежності  у нас працює школа 1-2 ст., понад 10 років її очолює Сидорчук Микола Васильович.
         В тому числі побудовано понад 2 десятки добротних будинків, римо-католицький костел, православну церкву і дім молитви Євангельських християн-баптистів за кошти парафіян і допомоги місцевого ТОВ «Україна».
         Працюють ФАП, який очолює Сусляк Оксана Володимирівна, відділення пошти, яку очолює Гудзяк С.С., дитячий садочок «Калинка», який очолює Ястремська Г.В., і який є одним із кращих в нашому районі, працює сільська бібліотека, яку очолює Марчук Л.І., а також працює сільський клуб, яким очолює Надольська Л.М. Працюють кафе «Козацький двір», «Танюша», магазини «Престиж»  і «Хуторянські ковбаси».

</doc>
<doc id="314655" url="?curid=314655" title="Сокілець (Кам'янець-Подільський район)">
Сокілець (Кам'янець-Подільський район)

Сокіле́ць — село в Україні, у Дунаєвецькій міській територіальній громаді Хмельницької області. Населення становить 515 осіб (207 дворів).
Загальні відомості.
Село розміщується в новоутвореному гирлі річки Ушиці, на затопленому Дністровським водосховищем річищі. Із заходу воно примикає до селищ Бучая та Загоряни Новоушицького району, на південь від села знаходяться Липи Кам'янець-Подільського району, на північ — Тимків та Лисець.
У селі струмок Голова впадає у річку Ушицю.
Історія.
Перші люди на території де сьогодні знаходиться село з'явилися близько 30 тис. років тому. Це були мисливці-кочівники кам'яної доби.
Сокілець вважається стародавнім містом Галицького князівства. За словами Павла Нечитайла, тут були аж дві давньоруські фортеці. Маємо свідчення про зруйнування їх татарами у 1240 році та облогу військами Великого князя Вітовта 1395 року. В XII столітті місто було зруйновне, відновлення життя відбулося лише за Литовську добу. На XV ст. припадає надання Сокільцю статусу містечка. Розквіт міста відбувався в період XVI—XVIII ст. З 1565 року Сокілець належав родині Закревських. На поч. XVII ст. перейшов у власність Станіслава «Ревери» Потоцького. До тих літ відносяться відомості про панську садибу «Соколине гніздо». Також населений пункт свого часу належав Гумецьким, Малаховському, Тшецеським гербу Стремено, Матеушу Іжицькому, а також Юліушу Іжицькому (1861 р.), є документи які свідчать про це.
До ХХ ст. включно (тобто до наказу покинути населенню це село в зв'язку з побудовою Дністровської ГЕС), тут зберігалось середньовічне планування. До самого останнього тижня на Базарній площі проводилися ярмарки. Неподалік знаходилася ратуша, костел, навіть залишки фортеці. Тут добували вапняковий камінь, неподалік било мінеральне джерело. Місто Сокілець було оточено кам'яним муром завширшки 1 м. Висота збережених частин складає 2-3 м. Завдяки енциклопедії Брокгауза та Єфрона (1890—1916 рр.) дізнаємося, що Сокілець в часи панування російської влади на теренах Поділля відносився до Подільської губернії. На ті часи населення було тут становило 2057 чоловік. Діяли 2 водяних млина, православна церква, костел і синагога.
При будівництві Дністровської ГЕС у 1973 р. село підпадало під затоплення (як сталося, наприклад, з Бакотою, Калюсом, та іншими давньоруськими містами, а на той час селами). Мешканці були терміново переселені на високий правий берег Ушицького каньйону. Проте інженери допустили помилку — рівень підйому води виявився нижчим ніж було розраховано. Завдяки цій помилці і збереглася історична частина села.
Археологічні розвідки.
У 1888 р. знайдено кам'яну сокиру. 1890 року — 2 полірованих крем'яних вістря та 2 фрагменти полірованих сокир з серпентину та граниту. У 1880 р. під час оранки поля віднайдено горщик з монетним скарбом, біля 200 монет. Також тут було виявлено підземний хід у більш ніж 200 м довжиною.
Населення.
Згідно з переписом УРСР 1989 року чисельність наявного населення села становила 717 осіб, з яких 306 чоловіків та 411 жінок.
За переписом населення України 2001 року в селі мешкали 653 особи. 100 % населення вказало своєю рідною мовою українську мову.
Природоохоронні території.
Село лежить у межах національного природного парку «Подільські Товтри».

</doc>
<doc id="314656" url="?curid=314656" title="Соснівка (Кам'янець-Подільський район)">
Соснівка (Кам'янець-Подільський район)

Сосні́вка () — село в Україні, в Дунаєвецькій міській територіальній громаді Дунаєвецького району Хмельницької області. Населення становить 110 осіб.
Географія.
Селом тече річка Безіменна.

</doc>
<doc id="314657" url="?curid=314657" title="Сприсівка">
Сприсівка

Сприсі́вка — село в Україні, в Дунаєвецькій селищній територіальній громаді Дунаєвецького району Хмельницької області. Населення становить 140 осіб.

</doc>
<doc id="314658" url="?curid=314658" title="Ставище (Кам'янець-Подільський район)">
Ставище (Кам'янець-Подільський район)

Стави́ще (колишні назви: "Мукарів Татарський", "Тягин", "Татариска") — село в Україні, в Дунаєвецькій селищній територіальній громаді Дунаєвецького району Хмельницької області. Населення становить 501 осіб.
Історія.
1502 р., 27 травня жалувана грамота короля Олександра Кам'янецькому вірменові "Донишові Голубейовичу" на володіння с. "Мукарів Татарський" у Смотрицькому повіті (тепер Ставище) з записом 60 гривень.
1565 р. перша згадка про Ставище під його сучасною назвою — орендатор "Василь Лоєвський".
До 17 століття поселення називалось "Тягин". В 17 столітті перейменовано в Татариска. В 1882 році в селі відкрито першу трьохрічну школу. В 1889 року у с. Ставище (колишні Татариска) було знайдено скарб, заритий у землю в останній чверті XVI ст., що налічував 1 268 срібних монет, у складі котрого знаходився також 1 джучидський дирхем.
В 1957 році з Татарисок перейменовано в Ставище.
В 1972 році в селі побудовано і відкрито восьмирічну школу. 1982—1983 рр. експедиція з дослідження черняхівського поселення біля с. Ставище.
Також відомо про знайдені на території села мідний денарій Фаустини Старшої (138—141 рр.) та
мідний денарій Антоніна Пія (138—161 рр.).
Черняхівське поселення
Протягом 1982—1983 рр. спільною експедицією Інституту археології АН УРСР і Кам'янець-Подільського педінституту були проведені дослідження черняхівського поселення біля с. Ставище.
Загальна площа досліджуваної ділянки становила понад 700 кв.м. Відкрито 13 жител, господарські споруди, зібрано інвентар (коса, наральник, ножі наконечник списа, теслярський струг, шила-проколки, наконечники стріл та інші побутові речі). Увагу дослідників привернув також уламок посуду, на поверхні якого зображено знаки рослинності, води, а також фігуру оленя. Ця знахідка дала можливість подальшого вивчення історії духовної культури черняхівських племен.
На поселенні простежуються перехідні об'єкти від черняхівської культури до ранньосередньовічних слов'янських старожитностей V—VII ст. н. е. Датування черняхівського поселення в Ставищі визначили за керамічним матеріалом та бронзовими виробами (фібулами), які відносяться до кінця IV — початку V ст. н. е. Здобутті в процесі дослідження знахідки, після камерального опрацювання передані до Дунаєвецького районного краєзнавчого музею.

</doc>
<doc id="314659" url="?curid=314659" title="Стара Гута (Дунаєвецький район)">
Стара Гута (Дунаєвецький район)

Стара Гу́та — село в Україні, у Смотрицькій селищній територіальній громаді Дунаєвецького району Хмельницької області. Населення становить 1024 осіб.

</doc>
<doc id="314660" url="?curid=314660" title="Степок (Кам'янець-Подільський район)">
Степок (Кам'янець-Подільський район)

Степо́к — село в Україні, в Дунаєвецькій міській територіальній громаді Дунаєвецького району Хмельницької області. Населення становить 137 осіб.

</doc>
<doc id="314662" url="?curid=314662" title="Тернова (Кам'янець-Подільський район)">
Тернова (Кам'янець-Подільський район)

Тернова́ — село в Україні, в Дунаєвецькій селищній територіальній громаді Дунаєвецького району Хмельницької області. Населення становить 555 осіб.

</doc>
<doc id="314663" url="?curid=314663" title="Тинна">
Тинна

Ти́нна — село в Україні, в Дунаєвецькій селищній територіальній громаді Дунаєвецького району Хмельницької області. Населення становить 675 осіб.
Географія.
Розташування.
Тинна розташоване на південних "відрогах" Волино–Подільської височини. Та місцевість являє собою погорбовану хвилясту рівнину, в окремих місцях перерізану пересохлими річковими руслами і балками. Загальна площа території Тинни становить 20,5 км².
Тинна межує з такими селами: на заході з Малий Карабчіїв, на сході з Терновою, на півночі з Малою Тернівкою, на півдні з Лисогіркою. Найближча від Тинни залізнична станція знаходиться на відстані 9 км.
Клімат.
Клімат в Тинні помірно континентальний. Середньомісячна температура січня -6,5 °С,
липня +24 °С. Середня тривалість без морозного періоду становить 125 днів на рік.
Водойми.
На захід від Тинни, на відстані 11 км тече Смотрич, притока р. Дністер. Через Тинну протікає невеличка річка, права притока Тернавки, яка впадає у неї в селі Тернова. На західній околиці Тинни знаходиться урочище "«Кринички»", звідкіля витікає не великий струмок, що живить два ставки.
Ґрунти.
Ґрунт в Тинні — звичайний чорнозем, лише в урочищі "«На зрубі»" опідзолений.
Природна зона.
Тинна знаходиться в зоні лісостепу.
Рослинний світ.
На південь від Тинни знаходиться лісовий масив площею 400 га. Цей ліс складають переважно листяні породи: дуб, граб, ясен, липа, клен. З ними ростуть і кущі шипшини, ліщини, бузини, глоду. В цьому лісі та в околицях Тинни зустрічається чимало лікарських і медоносних рослин. Різних видів рослин тут нараховується кілька сотень. Найпоширенішим деревом в Тинні є біла акація.
Тваринний світ.
Серед найпоширеніших птахів в Тинні та її околицях трапляються такі: ворона сіра, грак, сорока, сова, шпак, голуб, яструб, дятел та інші.
Людність.
Загальна кількість населення, що проживає в Тинні, за останнім переписом 2001 року, становить 734 особи, за національністю переважна більшість — українці.
Минувшина.
Порівняно невелике українське село Тинни, яке розкинулось обабіч "старого Подільського шляху", що вів від Проскурова до Кам'янець-Подільського, багате історичним минулим. Столітні липи, вздовж цього шляху, є німими свідками бурхливих історичних подій. За давніми переказами, під однією з них на відпочинок зупинявся сам Богдан Хмельницький зі своїм товариством, визволяючи Поділля від польської шляхти. Вздовж них гримів своїми кайданами народний месник Устим Кармелюк, їдучи на заслання у Сибір, і проїздив Тарас Шевченко, а також багато інших видатних і знаменитих людей, які побували у Тинні.
Кінець XIV — початок XV століття — ймовірний час заснування Тинни.
1607 рік — перша відома згадка у костельному архіві. Тинна разом з селами Тернова, Тарнавка та Томашів згадується там, як спадок подільського ловчого Томаша Гумецького. До того часу протягом 200 років це були королівські землі. Будучи тоді немалим містечком, що лежало на обох берегах річки Тернавки, Тинна була відомою завдяки своїм ярмаркам.
У 1736 році після смерті подільського воєводи Стефана Гумецького, Тинна перейшла у власність його сина Ігнація, коронного стольникa.
Під час Голодомору 1932—1933 років померло щонайменше 43 жителі села.
Про костел.
Близько 1590-го року коштами Томаша Гумецького зводиться новий мурований храм. Точне місце розташування цього першого дерев'яного костелу св. Катерини в Тинні нині не відоме.
Початок XVII ст. — папа Урбан VIII видав привілей місцевому костелу, з відпустом на всі марійні (присвячені діві Марії) свята. В цьому документі храм називають ecclesia primae fundationis ловчого Гумецького.
У 1706 році костел, який був вже зовсім у руїні, зруйнували до фундаменту, на якому його відновлено "Катериною" та подільським воєводою Стефаном Гумецькими.
1717 рік, 10 листопада кам'янецький єпископ РКЦ Стефан Рупнєвський храм освячує, про що свідчить меморіальний камінь з написом, який прикрашав колись захристію.
Після 1736 року будівництво нового костелу, виконуючи останню волю батька, розпочав Ігнацій Гумецький. Процес зведення храму завершила вже його вдова, "Тереза".
Колись у костелі було 9 вівтарів, головний прикрашав славетний дерев'яний образ Богородиці. Був тут і гарний різьблений образ "вознесіння" Марії.
У 1956 році костел у Тинні зруйновано і відбудовано на тому ж місті у 90-ті.
Нині храм стоїть на невеликому горбку, він прямокутний у плані. Раніше його фасад прикрашали скульптури святих "Ігнація" та "Терези", діви Марії, Петра та Павла, та до нашого часу ці скульптури не збереглись.
Образ Богородиці.
Можливо, від Гумецького костел у Тинні отримав у дарунок образ Богородиці, який прославився багатьма дивами.
У 1656 році татари пограбували містечко та костел, а чудодійний образ розітнули палашем над лівим оком Марії, пошрамувавши обличчя Богородиці.
У 1672 році на початку турецької навали, образ Богородиці перенесено у Кам'янецьку Катедру. Після здачі Кам'янця туркам, пані Гумецька перевезла образ до Львова.
У 1730 році, образ Богородиці повернули у Тинну.
У 1734 році тинська "святиня" пережила напад волохів та циган.
1743 рік, 2 липня поклонитися образу Богородиці в Тинну прийшло 30 000 "вірних".
Останні володарі.
Катерина Гумецька одружилася вдруге з подільським воєводою — Бернардом Годзьким, і від цього шлюбу народила ще одну дочку, теж "Катерину", яка також була двічі одружена. Її другим чоловіком був принц Кароль (Шарль) де Нассау-Зіген. Не маючи "нащадків" в Тинні від цього шлюбу, він відписав Тинну у спадок "Гречинці Екомон", пізніше — "Бутягіновій", а вже від її дочки Тинна відійшла до Потоцьких.
Особистості.
У 1808 році в Тинні помер і похований Шарль Анрі Насау-Зіген, флотоводець Катерини ІІ.

</doc>
<doc id="314664" url="?curid=314664" title="Томашівка (Кам'янець-Подільський район)">
Томашівка (Кам'янець-Подільський район)

Томаші́вка — село в Україні, в Дунаєвецькій селищній територіальній громаді Дунаєвецького району Хмельницької області. Населення становить 1125 осіб.
Географія.
Селом тече річка Безіменна.
Мала Тернавка.
До складу сучасної Томашівки входить колишнє село Мала Тернавка (Мала Тернівка). В якому 18 листопада 1922 року відбувся бій загону отамана Якова Орла — Гальчевського у кількості до 16 чоловік з агентурою ДПУ, бій тривав дві години. Під час бою був убитий соратник отамана — Онисько Рубака-Грабарчук. За наслідками бою повстанці були змушенні відступити.

</doc>
<doc id="314665" url="?curid=314665" title="Трибухівка">
Трибухівка

Трибухі́вка — село в Україні, в Дунаєвецькій міській територіальній громаді Дунаєвецького району Хмельницької області. Населення становить 30 осіб. 

</doc>
<doc id="314666" url="?curid=314666" title="Удріївці">
Удріївці

Удрі́ївці — село в Україні, в Дунаєвецькій селищній територіальній громаді Дунаєвецького району Хмельницької області. Населення становить 420 осіб.
Назва села Удріївці походить від дещо видозміненого топоніму Андріівці, про що йдеться в праці Юхима Сіцінського «Історичних відомостей про парафії і церкви Подільської єпархії». Також відомо, що не так давно серед місцевих жителів село називалось Андрієвцями, а в офіційних документах зустрічається під назвами: Андріївці, Ондріївці, Ондріївка, Одріївці.
Уперше село Одріївці згадується в 1578 році в Податковому списку. В ті часи село належало пану Ярмолинецькому, а згодом — Чогланському. У XVIII ст. село входило до Савинецького ключа графів Потоцьких. Згодом село перейшло у власність пана Лозинського, який в 1841 році розпочав будівництво палацу в затишному місці біля джерела. Для потреб будівництва в селі будуються печі для виробництва цегли та черепиці. Місцевість, де добували глину прозвали «Глиняками», а долину якою підвозили воду до печей прозвали «Цегельною долиною». Будівництво тривало декілька років. Праву частину будинку виконали двоповерховою, а ліве крило — одноповерховим, з великим підвальним приміщенням. У цій лівій частині містилися склад, пивниця, комора, льох. Панські покої були розміщені переважно в правому крилі будинку. В 1859 році після смерті Лозинського, маєток отримав його племінник — Дмоховський. На честь народження сина, у 1860 році новий власник звелів добудувати дзвіницю. Пізніше було вирито колодязь, який до тепер зветься «Панським».
У середині XVIII ст. документи згадують бідну Михайлівську церкву в Удріївцях. Зусиллями пароха з Солобківців Стефана Ровинського з 1747 по 1750 в селі будується нова дерев'яна греко-католицька церква. Освячення церкви відбулося в 1750 році деканом Йосипом Ярошевичем. Парафія і далі була малою і в 1760 році складала близько 30 прихожан. В 1797 році храм насильно стає православним, після приходу на Поділля влади Романових. В 1815 році пожежа зруйнувала храм. В 1820—1832 рр. парафіяни за допомогою графині Потоцької збудували нову церкву — муровану, хрестову в плані, одноверху. В 1860 р. до церкви прибудували цегляну дзвіницю. Місцева греко-католицька громада за підтримки священика Крейца до 1830 року проводила у капличці греко-католицькі обряди.

</doc>
<doc id="314667" url="?curid=314667" title="Харитонівка (Кам'янець-Подільський район)">
Харитонівка (Кам'янець-Подільський район)

 
Харито́нівка — село в Україні, в Дунаєвецькій селищній територіальній громаді Дунаєвецького району Хмельницької області. Населення становить 63 осіб.
Релігія.
В червні 2016 року громада Харитонівки перейшла від Московського патріархату в лоно Української православної церкви.

</doc>
<doc id="314668" url="?curid=314668" title="Чечельник (село)">
Чечельник (село)

Чече́льник — село в Україні, в Маківській сільській територіальній громаді Хмельницької області. Населення становить 597 осіб. 
Село розташоване вздовж великого яру, по дну якого несе свої тихі води невелика річка Мукша. До Чечельника, зі сходу, з боку села Маків веде стрімка дорога, обсаджена віковічними липами. Із півдня і півночі село оточене лісом. Південним сусідом села є село Вербка, Кам’янець-Подільського району. 
Місцевість гориста. Ґрунти глинисті на чорноземні. Клімат помірно – континентальний.
Історія.
Первісна назва «Zieloni Laki». Село виникло у ХVІІІ ст. Воно розташовувалося на двох пагорбах та розділялось річкою Мукша. Місцевість була лісистою, ґрунти глинясті та суглинисті. Згодом почалася епідемія чуми і село вимерло. Про цей сумний період в історії села свідчить могильна кам’яна плита на східній околиці села.
За ще однією версією, в цій місцевості діяв народний месник Чечель, тому за його прізвищем і назвали село Чечельник.
Назва найбільш віддаленої вулички «Кадуб» пішла від того, що раніше там був випас панської худоби, а біля джерела стояла велика діжка – кадушка. Вулиця «Хатки» не була забудована, як тепер, на цій вулиці раніше стояло всього 2 хатки. Так і пішла назва. Вулиця «Товаришество» назвали тому, що пан продавав полякам землі дешевше, а українці об’єдналися в «товаришество» і закупили землю. Їх наділи були менші і дорожчі. «Заставля» – тому, що для млина зупиняли воду заставками. На сьогоднішній день не залишилося ні ставків, ні заставків, а назва збереглася. Решта назв вулиць говорить сама за себе. «Залісці» тому, що за лісом було збудовано перші хати, «Балинщина» тому, що вулиця спрямована в сторону села Балин. «Ласюки» – від назви прізвища першого господаря, який побудував тут хату.
У ХVІІ столітті ці землі належали селу Ступенці (Макову) і у відношенні землеволодіння долю їх розділили спочатку Потоцькі, потім Пухальські, пізніше Володиєвські. Вже в ХVІІІ столітті – Маковецькі та Раціборовські.
В маєтку Івана і Адама Раціборовських у 1845 року проживало 470 селян, з них працездатних 252, господарів і тяглих – 54, напівтяглих – 26, дворових людей – 7. Землі 1306 десятин, селянської 43 десятини, орної 266 десятин, сіножатей 29 десятин. Панщини – тяглі 3 дні, напівтяглі – 3 дні в тиждень.
Інша згадка про село. 
Перша церква була споруджена у 1740 році на честь Великомучениці Параскеви з нетесаного дерева, тому швидко стала вітхою. У 1748 році парафіяни збудували нову церкву, також дерев'яну. Але назву вона вже мала назву Вознесенська.
Як вказує тодішня візитата, датована 1759 роком, друга церква була Параскевська і знову дерев'яна, ззовні обліплена глиною. Саме тоді візитатор того часу заборонив вести у ній богослужіння. Він видав розпорядження, щоб віруючі ходили в церкву сусіднього села Вербки. Лише у 1777 році спорудили нову (третю) церкву. Освятив її Смотрицький декан – Микола Стрельбицький. При ній діяла з 1876 році церковно-приходська школа.
У 1934 церкву було повалено. Замість неї побудували клуб і люди продовжували ходити до церкви у сусіднє село Вербка. Лише у 1991 році розпочато будівництво нової церкви. Вона почала діяти у 1995. Як і друга вона стала Вознесенською.
Школа у Чечельнику з′явилася 1876 році, спочатку вона була церковно-приходською. Того ж року в селі побудували кам'яний будинок, в який, за рішенням громади, через десятиліття і перенесли школу. Спочатку в ній працював всього один вчитель на 60 учнів. За архівною інформацією 1917 року в шкільній бібліотеці було 34 підручники і 60 книг.
Після подій 1917 року останній господар маєтку пан Журавський поспішно виїхав закордон. За рішенням сільського сходу земля була оголошена громадською і розподілена між безземельними і малоземельними селянами. 
У 1917 році підчас революційних подій Журовський  втік  закордон. Коли прогнали панів  почали робити колгоспи. А земля була поділена між безземельними і малоземельними селянами. До  часів панування  Раціборських, Журовських   належить  і  положення  назв окремих  вулиць. Як розповідають  старожили   назва  найвіддаленішої  вулиці Кадуб, пішла  від того що раніш там був випас  худоби, а біля  джерела стояла  діжа-кадуба.  Вулиця «Хатки». вона  не було  забудована  як тепер, на   тій  вулиці стояло  раніше дві  невеличкі  хатки, так  пішла назва. «Товаришиство» - землю на цьому  куті у  пана  купили  чужі люди, які   не були  жителями  села,  інша  версія пан  продавав  полякам землі дешевше, а українці  об'єдналися в  «товариство»  і  закупили  землю.  «Заставля» назва  вулиці  походить  від того, що  для  млина  воду  зупиняли  заставками. Решта  назв  вулиць говорять  самі  за  себе: «Залісці»-  вулиця  була за лісом де були побудовані перші  хати, «Балищина»- в сторону  Балина. Вулиця «Кінець», «Липи», «Замлиння»   ці назви говорять  самі  за  себе. Кут «Ласюки»  від  прізвища  першого господаря, який  побудував  хату. Цікава  легенда про  походження  назви урочища  «Воронячка».  Старожили згадують що на цьому місці  був маєток  попа  і  була  в нього  криниця  джерельної  води. Люди  брали з неї  воду напували  худобу.  Але  син  попа розгнівався і наказав  витисати  великого  кола ,щоб  забити  джерело  і  не дати   людям  води. Так  зробили проте  вода  пробила  хід  у іншому місці, розмивши своїм  струменем  Воронку. Від цього    пішла  назва  урочища –  «Воронячка». Річка яка протікає в селі називається Мукша. Вона є ліва притока Дністра, витікає між селами Стара-Гута та Рудка  Дунаєвецького району. Несе свої води через наше село  до Дністра.через два райони протагом 56 етрів.
Страшними виявилися для жителів села 1932-33 роки. Від голоду вмерла велика кількість жителів села.
У 1940 році в школі працювало 11 вчителів, навчалося 268 учнів.
Не обминуло село і страшне лихоліття Другої світової війни. 9 липня 1941 у село зайшли німці. Гітлерівці пограбували колгоспну комору, забрали з ферм корів, свиней, вивели з ладу сільськогосподарські машини. Страшним лихом для нашої молоді було вивезення її на робити в Німеччину.
У роки  Великої  Вітчизняної  війни 1941-1945 р. колгоспне добро було зруйноване та пограбовано, молодь почали насильно вивозити до Німеччини. Так у неволю було забрано понад 112  жителів села, їм тоді не виповнилось і 18 років. На  захист  Вітчизни з села на фронт пішло 286 односельчан ,з них 169 не повернулись. У центрі  села  загиблим встановлено пам’ятник, а у школі організовано музей слави.
З Чечельника в неволю було забрано Решетник Євдокію, Заставну Василину, Стецюк Настю, Грушковик Стефанію, Стецюк Ярину, Мокринську Євдокію, Стецюка Максима, Палійчука Петра, Грушковика Андрія та інших. Їм тоді не виповнилося і 18 років.
Дворів всього 308. За період німецької окупації: в Німеччину забрали 112 чоловік, за допомогу партизанам спалили 15 будинків, розстріляли 7 чоловік. Це жителі села Чечельник Палійчук Марія Тодосівна, Бабійчук Пелагея Терентіївна, Решетнюк Івана Яковича, Боднарчука Михайла Харитоновича, Боднарчука Івана Михайловича. Також повністю спалено вулицю Ласюки.
Загалом зі села 152 воїни загинуло в роки Другої світової війни.
Весною 1944 р. в ході  Проскурівсько - Чернівецької  операції  військ Чечельник було визволено від  фашистів. Перший   голова колгоспу  після війни – Побережний Петро Павлович.
Поступово село відбудовувалось. Відкрили школу  навчальний процес  розпочався  з вересня 1944 року.
З середини 60-х до 1970року  Чечельницький  колгосп очолював Гладкий А.І.
З 1970 року почались укрупнення колгоспів. Наше  село було приєднано до  Маківського  колгоспу «Україна», який очолював  Стеньгач В.В.
У 1970 -1990р силами колгоспу було  побудовано сучасний торгівельний  комплекс, зерносклад, сушарку, засфалтували центральну вулицю села,побудували триповерхову школу,проведено водогін,посадили красивий парк в центрі села.
1990р наше село від’єдналось  від Макова  і колгосп   назвали «Нива».
У селі було утворено сільську раду. Першим  сільським  головою  було обрано  Кочмарука  Володимира Олександровича,  секретерем  Щур Євгену Антонівну.
  У 2006 році відбулись вибори обрали головою Палійчук   Оксану  Анатоліївну, секретерем  сільської ради було обрано Чорну Ольгу Олександрівну.
  У жовтні 2010 року  відбулись чергові вибори  сільського голови,на яких головою було обрано  Ромашину Тетяну  Іванівну. Директором школи призначили Мельник Ларису Миколаївну.
   У 2007 році була створена громадська організація «Дружба»,яка розпочала роботу по газифікації  села.
  У  2009році газифікацію було  завершено,в дію введено 20 кілометрів вуличної та 6,8 км. підводної  газомережі.
До 2009 року поля у селі не оброблялись .У цьому ж році земельні паї орендувало ТОВ «Стіомі- Холдінг».  Орендовані  поля були засіяні пшеницею та ячменем. На деякий  час 737 земельних частинок (паїв) орендують,вже інші орендатори: ТОВ «Інселко-Агро»-388 паїв ,ТОВ «Подільський бройлер - 58паїв. ФГ «Балин ВПУ»- 102 паї,ТОВ БПП «Генетик»-24 паї,фермерство Глуховатий – 128 паїв. Всі ці організації вчасно розраховуються з пайщиками,надають кошти на соціальний розвиток села.
Село було частиною Смотрицького, згодом Дунаєвецького району.
В кінці 2015 року салися переміни в державі  а в нашому  селі. Держава вирішила об'єднати села  в громади. Так і наше  село  приєднали до  Маківської  сільської громади . 25  жовтня 2015 року  відбулись  вибори головою обєднаної громади вибрали  Кушніра Анатолія  Аркадієвича .В нашому селі призначили старосом села  Ромашину  Тетяну   Іванівну.
2016 році ново призначений  староста з допомогою  холдінгу   «Енселко Агро» провели   освітлення  вулиць  села.
2017р встановили  зупинки  в нашому селі і селі Слобідка –Балинська.
2019 р на  перше  вересня  до   школи  прийшло  62  учні.
2020 р стало  менше  учнів   52.
Природоохоронні території.
Село лежить у межах національного природного парку «Подільські Товтри».

</doc>
<doc id="314669" url="?curid=314669" title="Чимбарівка">
Чимбарівка

Чимбарі́вка — село в Україні, в Дунаєвецькій міській територіальній громаді Дунаєвецького району Хмельницької області. Населення становить 108 осіб. 
Понад сторіччя тому про село писали, що це була «слобода, яка стала лісовою осадою, за три вестви від Жванчика на поштовому тракті Кам'янець — Ушиця» і разом з лісом належить І. Хелемському. Згодом неподалік виросло нове село Малий Жванчик, а Чимбарівка, що дістала додаткову назву Великий Жванчик, стала центром сільської ради. 
Про назву села.
Витоки історії села Чимбарівки сягають періоду активного поширення серед різних прошарків населення шкіряного взуття, які після довгого співіснування витіснило постоли. Процес обробки шкіри позначається словом із спільнослов’янським коренем чинити. Спільна морфема є і в словах: причина, вчинок, зачиняти, чиновник, мужчина тощо. Від давнього афікса –ба і кореня чин пішло слово чинба — тобто процес вичинення шкіри (порівняйте молотьба, сівба, ходьба). Морфема –р спричинила утворення слова чинбар, що означає шкіряних справ майстер. Під впливом дзвінкого губного б кореневий звук почали вимовляти як м, у результаті чого маємо чимбар. Поселення, що виросло навкого житла й майстерні виробника взуттєвої сировини, дістало назву Чимбарівка.

</doc>
